id,title,author,content,dynasty
1,断章,卞之琳,你站在桥上看风景，看风景人在楼上看你。明月装饰了你的窗子，你装饰了别人的梦。,当代
2,寄行人,鲍令晖,桂吐两三枝，兰开四五叶。是时君不归，春风徒笑妾。,六朝
3,拟客从远方来,鲍令晖,客从远方来，赠我漆鸣琴。木有相思文，弦有别离音。终身执此调，岁寒不改心。愿作阳春曲，宫商长相寻。,六朝
4,从庾中郎游园山石室诗,鲍照,荒途趣山楹，云崖隐灵室。冈涧纷萦抱，林障沓重密。昏昏磴路深，活活梁水疾。幽隅秉昼烛，地牖窥朝日。怪石似龙章，瑕璧丽锦质。洞庭安可穷，漏井终不溢。沈空绝景声，崩危坐惊栗。神化岂有方，妙象竟无述。至哉炼玉人，处此长自毕。,六朝
5,代陈思王白马篇,鲍照,白马骍角弓。鸣鞭乘北风。要途问边急。杂虏入云中。闭壁自往夏。清野径还冬。侨装多阙绝。旅服少裁缝。埋身守汉境。沈命对胡封。薄暮塞云起。飞沙被远松。含悲望两都。楚歌登四墉。丈夫设计误。怀恨逐边戎。弃别中国爱。要冀胡马功。去来今何道。卑贱生所钟。但令塞上儿。知我独为雄。,六朝
6,代出自蓟北门行,鲍照,羽檄起边亭，烽火入咸阳。征师屯广武，分兵救朔方。严秋筋竿劲，虏阵精且强。天子按剑怒，使者遥相望。雁行缘石径，鱼贯度飞梁。箫鼓流汉思，旌甲被胡霜。疾风冲塞起，沙砾自飘扬。马毛缩如蝟，角弓不可张。时危见臣节，世乱识忠良。投躯报明主，身死为国殇。,六朝
7,代陆平原君子有所思行,鲍照,西上登雀台。东下望云阙。层阁肃天居。驰道直如发。绣甍结飞霞。璇题纳行月。筑山拟蓬壶。穿池类溟渤。选色遍齐代。征声匝卭越。陈钟陪夕燕。笙歌待明发。年貌不可还。身意会盈歇。蚁壤漏山阿。丝泪毁金骨。器恶含满欹。物忌厚生没。智哉众多士。服理辨昭昧。,六朝
8,发后渚,鲍照,江上气早寒，仲秋始霜雪。从军乏衣粮，方冬与家别。萧条背乡心，凄怆清渚发。凉埃晦平皋，飞潮隐修樾。孤光独徘徊，空烟视升灭。途随前峰远，意逐后云结。华志分驰年，韶颜惨惊节。推琴三起叹，声为君断绝。,六朝
9,还都至三山望石头城诗,鲍照,泉源安首流。川末澄远波。晨光被水族。晓气歇林阿。两江皎平逈。三山郁骈罗。南帆望越峤。北榜指齐河。关扃绕天邑。襟带抱尊华。长城非壑崄。峻岨似荆芽。攒楼贯白日。摛堞隐丹霞。征夫喜观国。游子迟见家。流连入京引。踯躅望乡歌。弥前叹景促。逾近勌路多。偕萃犹如兹。弘易将谓何。,六朝
10,梅花落,鲍照,中庭多杂树，偏为梅咨嗟。问君何独然？念其霜中能作花，露中能作实。摇荡春风媚春日，念尔零落逐风飚，徒有霜华无霜质。,六朝
11,玩月城西门廨中,鲍照,始出西南楼，纤纤如玉钩。末映东北墀，娟娟似蛾眉。蛾眉蔽珠栊，玉钩隔琐窗。三五二八时，千里与君同。夜移衡汉落，徘徊帷户中。归华先委露，别叶早辞风。客游厌苦辛，仕子倦飘尘。休澣自公日，宴慰及私辰。蜀琴抽白雪，郢曲发阳春。肴干酒未阕，金壶启夕沦。回轩驻轻盖，留酌待情人。,六朝
12,七夕宴玄圃各赋五韵,陈叔宝,殿深炎气少，日落夜风清。月小看针暗，云开见缕明。丝调听鱼出，吹响间蝉声。度更银烛尽，陶暑玉卮盈。星津虽可望，讵得似人情。,六朝
13,同江仆射游摄山栖霞寺诗,陈叔宝,时宰磻溪心，非关狎竹林。鹫岳青松绕，鸡峰白日沈。天迥浮云细，山空明月深。摧残枯树影，零落古藤阴。霜村夜乌去，风路寒猿吟。自悲堪出俗，讵是欲抽簪。,六朝
14,献岁立春光风具美泛舟玄圃各赋六韵诗,陈叔宝,寒轻条已翠，春初未转禽。野雪明岩曲，山花照迥林。苔色随水溜，树影带风沈。沙长见水落，歌遥觉浦深。馀辉斜四户，流风飏八音。既此留连席，道欣放旷心。,六朝
15,玉树后庭花,陈叔宝,丽宇芳林对高阁，新妆艳质本倾城。映户凝娇乍不进，出帷含态笑相迎。妖姬脸似花含露，玉树流光照后庭。花开花落不长久，落红满地归寂中。,六朝
16,之零陵郡次新亭,范云,江干远树浮，天末孤烟起。江天自如合，烟树还相似。沧流未可源，高帆去何已。,六朝
17,从征诗,傅亮,息徒西楚，伫楫旧乡。止犹岳立，动则云翔。烈烈群师，星言启行。泛舟掩河，秣马登芒。,六朝
18,奉迎大驾道路赋诗,傅亮,夙棹发皇邑，有人祖我舟。饯离不以币，赠言重琳球。知止道攸贵，怀禄义所尤。四牡倦长路，君辔可以收。张邴结晨轨，疏董顿夕辀。东隅诚已谢，西景逝不留。性命安可图，怀此作前修。敷衽铭笃诲，引带佩嘉谋。迷宠非予志，厚德良未酬。抚躬愧疲朽，三省惭爵浮。重明照蓬艾，万品同率由。忠诰岂假知，式微发直讴。,六朝
19,为颜氏赋诗,韩兰英,丝竹犹在御，愁人独向隅。弃置将已矣，谁怜微薄驱。,六朝
20,酬范记室云,何逊,林密户稍阴，草滋阶欲暗。风光蕊上轻，日色花中乱。相思不独欢，伫立空为叹。清谈莫共理，繁文徒可玩。高唱子自轻，继音予可惮。,六朝
21,慈姥矶,何逊,暮烟起遥岸，斜日照安流。一同心赏夕，暂解去乡忧。野岸平沙合，连山远雾浮。客悲不自已，江上望归舟。,六朝
22,临行与故游夜别,何逊,历稔共追随，一旦辞群匹。复如东注水，未有西归日。夜雨滴空阶，晓灯暗离室。相悲各罢酒，何时同促膝？,六朝
23,下方山,何逊,寒鸟树间响，落星川际浮。繁霜白晓岸，苦雾黑晨流。鳞鳞逆去水，弥弥急还舟。望乡行复立，瞻途近更修。谁能百里地，萦绕千端愁？,六朝
24,相送,何逊,客心已百念，孤游重千里。江暗雨欲来，浪白风初起。,六朝
25,行经孙氏陵,何逊,昔在零陵厌，神器若无依。逐兔争先捷，掎鹿竞因机。呼吸开伯道，叱咤掩江畿。豹变分奇略，虎视肃戎威。长蛇衄巴汉，骥马绝淮淝。交战无内御，重门岂外扉。成功举已弃，凶德愎而违。水龙忽东骛，青盖乃西归。朅来已永久，年代嗳微微。苔石疑文字，荆坟失是非。山莺空曙响，陇月自秋晖。银海终无浪，金凫会不飞。阒寂今如此，望望沾人衣。,六朝
26,与胡兴安夜别,何逊,居人行转轼，客子暂维舟。念此一筵笑，分为两地愁。露湿寒塘草，月映清淮流。方抱新离恨，独守故园秋。,六朝
27,赠王左丞,何逊,櫩外莺啼罢，园里日光斜。游鱼乱水叶，轻燕逐风花。长墟上寒霭，晓树没归霞。九华暮已隐，抱郁徒交加。,六朝
28,赠诸游旧,何逊,弱操不能植，薄伎竞无依。浅智终已矣，令名安可希。扰扰从役倦，屑屑身事微。少壮轻年月，迟暮惜光辉。一涂今未是，万绪昨如非。新知虽已乐，旧爱尽暌违。望乡空引领，极目泪沾衣。旅客长憔悴，春物自芳菲。岸花临水发，江燕绕樯飞。无由下征帆，独与暮潮归。,六朝
29,入摄山栖霞寺诗,江总,净心抱冰雪，暮齿逼桑榆。太息波川迅，悲哉人世拘。岁华皆采穫，冬晚共严枯。濯流济八水，开襟入四衢。玆山灵妙合，当与天地俱。石濑乍深浅，崖烟递有无。缺碑横古隧，盘木卧荒涂。行行备履历，步步辚威纡。高僧迹共远，胜地心相符。樵隐各有得，丹青独不渝。遗风伫芳桂，比德喻生刍。寄言长往客，悽然伤鄙夫。,六朝
30,游摄山栖霞寺诗,江总,霢霂时雨霁，清和孟夏肇。栖宿绿野中，登顿丹霞杪。敬仰高人德，抗志尘物表。三空豁已悟，万有一何小。始从情所寄，冥期谅不少。荷衣步林泉，麦气凉昏晓。乘风面泠泠，候月临皎皎。烟崖憩古石，云路排征鸟。披径怜森沈，攀条惜杳袅。平生忘是非，朽谢岂矜矫。五净自此涉，六尘庶无扰。,六朝
31,于长安归还扬州九月九日行薇山亭赋韵,江总,心逐南云逝，形随北雁来。故乡篱下菊，今日几花开。,六朝
32,襄阳乐,刘诞,朝发襄阳城，暮至大堤宿。大堤诸女儿，花艳惊郎目。,六朝
33,襄阳乐,刘诞,上水郎担篙，下水摇双橹。四角龙子幡，环环当江柱。,六朝
34,襄阳乐,刘诞,江陵三千三，西塞陌中央。但问想随否，何计道里长。,六朝
35,襄阳乐,刘诞,人言襄阳乐，乐作非侬处。乘星冒风流，还侬扬州去。,六朝
36,襄阳乐,刘诞,烂漫女萝草，结曲绕长松。三春虽同色，岁寒非处侬。,六朝
37,襄阳乐,刘诞,黄鹄参天飞，中道郁徘徊。腹中车轮转，欢今定怜谁。,六朝
38,襄阳乐,刘诞,扬州蒲锻环，百钱两三丛。不能买将还，空手揽抱侬。,六朝
39,襄阳乐,刘诞,女萝自微薄，寄托长松表。何惜负霜死，贵得相缠绕。,六朝
40,襄阳乐,刘诞,恶见多情欢，罢侬不相语。莫作乌集林，忽如提侬去。,六朝
41,自江州还入石头,刘峻,洛城何郁郁，杳与云霄半。前望苍龙门，斜瞻白鹤馆。槐垂御沟道，柳缀金堤岸。,六朝
42,登作乐山诗,刘骏,修路轸孤辔，竦石顿飞辕。遂登千寻首，表里望丘原。屯烟扰风穴，积水溺云根。汉潦吐新波，楚山带旧苑。壤草凌故国，拱木秀颓垣。目极情无留，客思空已繁。,六朝
43,丁督护歌六首,刘骏,督护上征去，侬亦思闻许。愿作石尤风，四面断行旅。,六朝
44,丁督护歌六首,刘骏,黄河流无极，洛阳数千里。坎轲我途间，何由见欢子？,六朝
45,丁督护歌六首,刘骏,叔护北征去，相送落星墟。帆樯如芒柽，督护今何渠。,六朝
46,丁督护歌六首,刘骏,闻欢去北征，相送直渎浦。只有泪可出，无复情可吐。,六朝
47,丁督护歌六首,刘骏,督护初征时，侬亦恶闻许。愿作石尤风，四面断行旅。,六朝
48,丁督护歌六首,刘骏,督护北征去，前锋无不平。朱门垂高盖，永世扬功名。,六朝
49,华林都亭曲水联句产柏梁体诗,刘骏,九宫盛事予旒纩。三辅务根诚难亮。策拙枌乡惭恩望。折冲莫效兴民谤。侍禁卫储恩逾量。臣谬叨宠九流旷。喉唇废职方思让。明笔直绳天威谅。,六朝
50,自君之出矣,刘骏,自君之出矣，金翠闇无精。思君如日月，回还昼夜生。,六朝
51,泛宫亭湖,刘删,回舻乘派水，举帆逐分风。滉瀁疑无际，飘扬似度空。樯乌排鸟路，船影没河宫。孤石沧波里，匡山苦雾中。寄言千金子，安知万里蓬。,六朝
52,白纻曲,刘铄,仙仙徐动何盈盈，玉腕俱凝若云行。佳人举袖耀青蛾，掺掺擢手映鲜罗。状似明月泛云河，体如轻风动流波。,六朝
53,登景阳楼诗,刘义恭,丹墀设金屏，瑶榭陈王床。温宫冬开燠，清殿夏含霜。弱蕊布遐馥，轻叶振远芳。弥望少无际，肆睇周华疆。象阙对驰道，飞廉瞩方塘。邸寺送晖曜，槐柳自成行。通川溢轻舻，长街盈方箱。顾此爝火微，胡颜厕天光。,六朝
54,寿阳乐,刘铄,可怜八公山，在寿阳，别后莫相忘。,六朝
55,寿阳乐,刘铄,东台百馀尺，凌风云，别后不忘君。,六朝
56,寿阳乐,刘铄,梁长曲水流，明如镜，双林与郎照。,六朝
57,寿阳乐,刘铄,辞家远行去，空为君，明知岁月驶。,六朝
58,寿阳乐,刘铄,笼窗取凉风，弹素琴，一叹复一吟。,六朝
59,寿阳乐,刘铄,夜相思，望不来，人乐我独愁。,六朝
60,寿阳乐,刘铄,长淮何烂漫，路悠悠，得当乐忘忧。,六朝
61,寿阳乐,刘铄,上我长濑桥，望归路，秋风停欲度。,六朝
62,寿阳乐,刘铄,衔泪出伤门，寿阳去，必还当几载。,六朝
63,酬陆长史倕,刘孝绰,王粲始一别，犹且叹风云。况余屡之远，与子亟离群。如何持此念，复为今日分。分悲宛如昨，弦望殊挥霍。行舟虽不见，行程犹可度。度君路应远，期寄新诗返。相望且相思，劳朝复劳晚。薄暮阍人进，果得承芳信。殷勤览妙书，留连披雅韵。冽洲财赋总，慈山行旅镇。已切临睨情，遽动思归引。归欤不可即，前途方未极。览讽欲谖诮，研寻还慨息。来喻勖雕金，比质非所任。虚薄无时用，徘徊守故林。屏居青门外，结宇霸城阴。竹庭已南映，池牖复东临。乔柯贯檐上，垂条拂户阴。条开风暂入，叶合影还沈。帷屏溽早露，阶霤扰昏禽。衡门谢车马，宾席简衣簪。虽愧阳陵曲，宁无流水琴。萧条聊属和，寂寞少知音。平生竟何托，怀抱共君深。一朝四美废，方见百忧侵。曰余滥官守，因之溯庐久。水接浅原阴，山带荆门右。从容少职事，疲病疏僚友。命驾独寻幽，淹留宿庐阜。庐阜擅高名，岧岧凌太清。舒云类紫府，标霞同赤城。北上轮难进，东封马易惊。未若兹山险，车骑息逢迎。山横路似绝，径侧树如倾。蒙笼乍一启，磥硊无暂平。倚岩忽回望，援萝遂上征。乍观秦帝石，复憩周王城。交峰隐玉霤，对涧距金楹。风传凤台琯，云渡洛宾笙。紫书时不至，丹炉且未成。无因追羽翮，及尔宴蓬瀛。蓬瀛不可托，怅然反城郭。时过马鸣院，偶憩鹿园阁。既异人世劳，聊比化城乐。影塔图花树，经台总香药。月殿曜朱幡，风轮和宝铎。园桓即重岭，阶基仍巨壑。朝猿响甍栋，夜水声帷薄。馀景骛登临，方宵尽谈谑。谈谑有名僧，慧义似传灯。远师教逾阐，生公道复弘。小乘非汲引，法善招报能。积迷顿已悟，为欢得未曾。为欢诚已往，坐卧犹怀想。况复心所积，兹地多谐赏。惜哉无轻轴，更泛轮湖上。可思不可见，离念空盈荡。贾生傅南国，平子相东阿。优游匡赞罢，纵横辞赋多。方才幸同贯，无令绝咏歌。幽谷虽云阻，烦君计吏过。,六朝
64,归沐诗,刘孝绰,步出金华省，还望承明庐。壮哉宛洛地，佳丽实皇居。虹霓拖飞阁，兰芷覆清渠。圆渊倒荷芰，方镜写簪裾。白云夏峰尽，青槐秋叶疏。自我从人爵，蟾兔屡盈虚。杀青徒已汗，司举未云书。文昌愧通籍，临邛幸第如。夫君多敬爱，蟠木滥吹嘘。时时释簿领，驺驾入吾庐。自唾诚?玞，无以俪璠玙。但愿长闲暇，酌醴荐焚鱼。,六朝
65,登覆舟山望北湖,刘孝威,紫川通太液，丹岑连少华。堂皇更隐映，松灌杂交加。荇蒲浮新叶，渔舟绕落花。浴童竞浅岸，漂女择平沙。极望伤春目，回车归狭斜。,六朝
66,陇头水,刘孝威,从军戍陇头，陇水带沙流。时观胡骑饮，常为汉国羞。衅妻成两剑，杀子祀双钩。顿取楼兰颈，就解郅支裘。勿令如李广，功遂不封侯。,六朝
67,望隔墙花,刘孝威,隔墙花半隐，犹见动花枝。当由美人摘，讵止春风吹？,六朝
68,自君之出矣,刘义恭,自君之出矣，锦笥闭不开。思君如清风，晓夜常徘徊。,六朝
69,登景阳楼,刘义隆,崇堂临万雉，层楼跨九成。瑶轩笼翠幌，组幕翳云屏。阶上晓露洁，林下夕风清。蔓藻嬛绿叶，芳兰媚紫茎。极望周天险，留察浃神京。交渠纷绮错，列植发华英。士女眩街里，轩冕曜都城。万轸杨金镳，千轴树兰旌。,六朝
70,从武帝登景阳楼,柳恽,太液沧波起，长杨高树秋。翠华承汉远，雕辇逐风游。,六朝
71,捣衣五首,柳恽,孤衾引思绪，独枕怆忧端。深庭秋草绿，高门白露寒。思君起清夜，促柱奏幽兰。不怨飞蓬苦，徒伤蕙草残。,六朝
72,捣衣五首,柳恽,行役滞风波，游人淹不归。亭皋木叶下，陇首秋云飞。寒园夕鸟集，思牖草虫悲。嗟矣当春服，安见御冬衣。,六朝
73,捣衣五首,柳恽,鹤鸣劳永欢，采菉伤时暮。念君方远游，望妾理纨素。秋风吹绿潭，明月悬高树。佳人饰净容，招携从所务。,六朝
74,捣衣五首,柳恽,步栏杳不极，离堂肃已扃。轩高夕杵散，气爽夜碪鸣。瑶华随步响，幽兰逐袂生。踟蹰理金翠，容与纳宵清。,六朝
75,捣衣五首,柳恽,泛艳回烟彩，渊旋龟鹤文。凄凄合欢袖，冉冉兰麝芬。不怨杼轴苦，所悲千里分。垂泣送行李，倾首迟归云。,六朝
76,江南曲,柳恽,汀洲采白蘋，日落江南春。洞庭有归客，潇湘逢故人。故人何不返，春花复应晚。不道新知乐，只言行路远。,六朝
77,咏七宝扇,丘巨源,妙缟贵东夏，巧技出吴闉。裁状白玉璧，缝似明月轮。表里缕七宝，中衔骇鸡珍。画作景山树，图为河洛神。来延挥握玩，入与镮钏亲。生风长袖际，晞华红粉津。拂盻迎娇意，隐映含歌人。时移务忘故，节改竞存新。卷情随象簟，舒心谢锦茵。厌歇何足道，敬哉先后晨。,六朝
78,出郡传舍哭范仆射三首,任昉,平生礼数绝，式瞻在国桢。一朝万化尽，犹我故人情。待时属兴运，王佐俟民英。结欢三十载，生死一交情。携手遁衰孽，接景事休明。运阻衡言革，时泰玉阶平。浚冲得茂彦，夫子值狂生。伊人有泾渭，非余扬浊清。将乖不忍别，欲以遣离情。不忍一辰意，千龄万恨生。,六朝
79,出郡传舍哭范仆射三首,任昉,已矣平生事，咏歌盈箧笥。兼复相嘲谑，常与虚舟值。何时见范侯，还叙平生意。,六朝
80,出郡传舍哭范仆射三首,任昉,与子别几辰，经涂不盈旬。弗睹朱颜改，徒想平生人。宁知安歌日，非君撤瑟晨。已矣余何叹，辍舂哀国均。,六朝
81,答刘孝绰,任昉,阅水既成澜，藏舟遂移壑。彼美洛阳子，投我怀秋作。久敬类诚言，吹嘘似嘲谑。兼称夏云尽，复陈秋树索。讵慰耋嗟人，徒深老夫托。直史兼褒贬，辖司专疾恶。九折多美疹，匪报庶良药。子其崇锋颖，春耕励秋获。,六朝
82,赋得“边马有归心”诗,沈炯,穷秋边马肥，向塞甚思归。连镳渡蒲海，束舌下金微。已却鱼丽阵，将摧鹤翼围。弥忆长楸道，金鞭背落晖。,六朝
83,咏老马诗,沈炯,昔日从戎阵，流汗几东西。一日驰千里，三丈拔深泥。渡水频伤骨，翻霜屡损蹄。勿言年齿暮，寻途尚不迷。,六朝
84,长安还至方山怆然自伤诗,沈炯,秦军坑赵卒，遂有一人生。虽还旧乡里，危心曾未平。淮源比桐柏，方山似削成。犹疑屯虏骑，尚畏值胡兵。空村馀拱木，废邑有颓城。旧识既已尽，新知皆异名。百年三万日，处处此伤情。,六朝
85,别范安成,沈约,生平少年日，分手易前期。及尔同衰暮，非复别离时。勿言一樽酒，明日难重持。梦中不识路，何以慰相思？,六朝
86,饯谢文学离夜,沈约,汉池水如带。巫山云似盖。瀄汩背吴潮。潺湲横楚濑。一望沮漳水。宁思江海会。以我径寸心。从君千里外。,六朝
87,临高台,沈约,高台不可望。望远使人愁。连山无断绝。河水复悠悠。所思竟何在。洛阳南陌头。可望不可见。何用解人忧。,六朝
88,伤王融,沈约,元长秉奇调，弱冠慕前踪。眷言怀祖武，一篑望成峰。途艰行易跌，命舛志难逢。折风落迅羽，流恨满青松。,六朝
89,游钟山诗应西阳王教（五章）,沈约,灵山纪地德，地险资岳灵。终南表秦观，少室迩王城。翠凤翔淮海，衿带绕神坰。北阜何其峻，林薄杳葱青。,六朝
90,游钟山诗应西阳王教（五章）,沈约,发地多奇岭，干云非一状。合沓共隐天，参差互相望。郁律构丹巘，崚嶒起青嶂。势随九疑高，气与三山壮。,六朝
91,游钟山诗应西阳王教（五章）,沈约,即事既多美，临眺殊复奇。南瞻储胥观，西望昆明池。山中咸可悦，赏逐四时移。春光发陇首，秋风生桂枝。,六朝
92,游钟山诗应西阳王教（五章）,沈约,多值息心侣，结架山之足。八解鸣涧流，四禅隐岩曲。窈冥终不见，萧条无可欲。所愿从之游，寸心于此足。,六朝
93,游钟山诗应西阳王教（五章）,沈约,君王挺逸趣，羽旆临崇基。白云随玉趾，青霞杂桂旗。淹留访五药，顾步伫三芝。于焉仰镳驾，岁暮以为期。,六朝
94,游故苑诗,昙瑗,丹阳松叶少，白水黍苗多。浸淫下客泪，哀怨动民歌。春溪度短葛，秋浦没长莎。麋鹿自腾倚，车骑绝经过。萧条四野望，惆怅将如何。,六朝
95,诏问山中何所有赋诗以答,陶弘景,山中何所有，岭上多白云。只可自怡悦，不堪持寄君。,六朝
96,大言应令诗,王规,俯身望日入。下视见星罗。嘘八风而为气。吹四海而扬波。,六朝
97,入若耶溪,王籍,艅艎何泛泛，空水共悠悠。阴霞生远岫，阳景逐回流。蝉噪林逾静，鸟鸣山更幽。此地动归念，长年悲倦游。,六朝
98,春日家园,王俭,徙倚未云暮，阳光忽已收。羲和远停晷，壮士岂淹留。冉冉老将至，功名竟不修。稷契匡虞夏，伊吕翼商周。抚躬谢先哲，解绂归山丘。,六朝
99,春诗二首,王俭,兰生已匝苑，萍开欲半池。轻风摇杂花，细雨乱丛枝。,六朝
100,春诗二首,王俭,风光承露照，雾色点兰晖。青荑结翠藻，黄鸟弄春飞。,六朝
101,咏舞诗,王暕,从风回绮袖，映日转花钿。同情依促柱，共影赴危弦。,六朝
102,饯谢文学离夜诗,王融,所知共歌笑，谁忍别笑歌。离轩思黄鸟，分渚薆青莎。翻情结远旆，洒泪与行波。春江夜明月，还望情如何。,六朝
103,白马篇,王僧孺,千里生冀北，玉鞘黄金勒。散蹄去无己，摇头意相得。豪气发西山，雄风擅东国。飞鞚出秦陇，长驱绕岷僰。承谟若有神，禀算良不惑。瀄汨河水黄，参差嶂云黑。安能对儿女，垂帷弄毫墨。兼弱不称雄，后得方为特。此心亦何已，君恩良未塞。不许跨天山，何由报皇德。,六朝
104,春日寄乡友,王僧孺,旅心已多恨，春至尚离群。翠枝结斜影，绿水散圆文。戏鱼两相顾，游鸟半藏云。何时不悯默，是日最思君。,六朝
105,古意,王僧孺,青丝控燕马，紫艾饰吴刀。朝风吹锦带，落日映珠袍。陆离关右客，照曜出西豪。虽非学诡遇，终是任逢遭。人生会有死，得处如鸿毛。宁能偶鸡鹜，寂寂隐蓬蒿。,六朝
106,寄何记室,王僧孺,思君不得见，望望独长嗟。夜风入寒水，晚露拂秋花。何由假日御，暂得寄风车。,六朝
107,中川长望,王僧孺,长川杳难即，四望四无极。安流宁可值，愤风方未息。危帆渡中悬，孤光岩下昃。岸际树难辨，云中鸟易识。莫恨东复西，谁知迂且直。故乡相思者，当春爱颜色。独写千行泪，谁同万里忆。,六朝
108,望夕霁,王筠,连山卷乱云，长林息众籁。密树含绿滋，遥峰凝翠霭。石溜正潨潺，山泉始澄汰。物华方入赏，跂予心期会。,六朝
109,行路难,王筠,千门皆闭夜何央，百忧俱集断人肠。探揣箱中取刀尺，拂拭机上断流黄。情人逐情虽可恨，复畏边远乏衣裳。已缲一茧催衣缕，复捣百和薰衣香。犹忆去时腰大小，不知今日身短长。裲裆双心共一袜，袙复两边作八撮。襻带虽安不忍缝，开孔裁穿犹未达。胸前却月两相连，本照君心不照天。愿君分明得此意，勿复流荡不如先。含悲含怨判不死，封情忍思待明年。,六朝
110,杂曲,王筠,可怜洛城东，芳树摇春风。丹霞映白日，细雨带轻虹。,六朝
111,酬别江主簿屯骑,吴均,有客告将离，赠言重兰蕙。泛舟当泛济，结交当结桂。济水有清源，桂树多芳根。毛公与朱亥，俱在信陵门。赵瑟凤凰柱，吴醥金罍樽。我有北山志，留连为报恩。夫君皆逸翮，抟景复凌骞。白云间海树，秋日暗平原。寒虫鸣趯趯，落叶飞翻翻。何用赠分手，自有北堂萱。,六朝
112,古意二首,吴均,杂虏寇铜鍉，征役去三齐。扶山剪疏勒，傍海扫沈黎。剑光夜挥电，马汗昼成泥。何当见天子，画地取关西。,六朝
113,古意二首,吴均,西都盛冠盖，九逵尘雾塞。中有恶少年，伎能专自得。玉鞭莲花剑，金苣流星勒。聊为路傍人，写鞚长楸北。,六朝
114,夹树,吴均,桂树夹长陂，复值清风吹。氛氲揉芳叶，连绵交密枝。能迎春露点，不逐秋风移。愿君长惠爱，当使岁寒知。,六朝
115,山中杂诗,吴均,山际见来烟，竹中窥落日。鸟向檐上飞，云从窗里出。,六朝
116,行路难,吴均,洞庭水上一株桐，经霜触浪困严风。昔时抽心曜白日，今旦卧死黄沙中。洛阳名工见咨嗟，一翦一刻作琵琶。白璧规心学明月，珊瑚映面作风花。帝王见赏不见忘，提携把握登建章。掩抑摧藏张女弹，殷勤促柱楚明光。年年月月对君王，遥遥夜夜宿未央。未央彩女弃鸣篪，争先拂拭生光仪。茱萸锦衣玉作匣，安念昔日枯树枝。不学衡山南岭桂，至今千载犹未知。青琐门外安石榴，连枝接叶夹御沟。金墉城西合欢树，垂条照彩拂凤楼。游侠少年游上路，倾心颠倒相恋慕。摩顶至足买片言，开胸沥胆取一顾。自言家在赵邯郸，翩翩舌杪复剑端。青骊白驳的卢马，金羁绿控紫丝鞶。躞蹀横行不止进，夜夜汗血至长安。长安城中诸贵臣，争贵儒者席上珍。复闻梁王好学问，轻弃剑客如埃尘。吾丘寿王始得意，司马相如适被申。大才大辩尚如此，何况我辈轻薄人。君不见西陵田，从横十字成陌阡君不见东郊道，荒凉芜没起寒烟。尽是昔日帝王处，歌姬舞女达天曙。今日翩妍少年子，不知华盛落前去。吐心吐气许他人，今旦回惑生犹豫。山中桂树自有枝，心中方寸自相知。何言岁月忽若驰，君之情意与我离。还君玳瑁金雀钗，不忍见此便心危。君不见上林苑中客，冰罗雾縠象牙席。尽是得意忘言者，探肠见胆无所惜。白酒甜盐甘如乳，绿觞皎镜华如碧。少年持名不肯尝，安知白驹应过隙。博山炉中百和香，郁金苏合及都梁。逶迤好气佳容貌，经过青琐历紫房。已入中山冯后帐，复上皇帝班姬床。班姬失宠颜不开，奉帚供养长信台。日暮耿耿不能寐，秋风切切四面来。玉阶行路生细草，金炉香炭变成灰。得意失意须臾顷，非君方寸逆所裁。,六朝
117,咏宝剑,吴均,我有一宝剑，出自昆吾溪。照人如照水，切玉如切泥。锷边霜凛凛，匣上风凄凄。寄语张公子，何当来见携？,六朝
118,有所思,吴均,薄暮有所思，终持泪煎骨。春风惊我心，秋露伤君发。,六朝
119,赠王桂阳,吴均,松生数寸时，遂为草所没。未见笼云心，谁知负霜骨。弱干可摧残，纤茎易陵忽。何当数千尺，为君覆明月。,六朝
120,群鹤咏,萧道成,八风儛遥翮，九野弄清音。一摧云间志，为君苑中禽。,六朝
121,采莲曲二首,萧纲,晚日照空矶，采莲承晚晖。风起湖难度，莲多摘未稀。棹动芙蓉落，船移白鹭飞。荷丝傍绕腕，菱角远牵衣。,六朝
122,采莲曲二首,萧纲,常闻蕖可爱，采撷欲为裙。叶滑不留綖，心忙无假薰。千春谁与乐，唯有妾随君。,六朝
123,从军行,萧纲,贰师惜善马，楼兰贪汉财。前年出右地，今岁讨轮台。鱼云望旗聚，龙沙随阵开。冰城朝浴铁，地道夜衔枚。将军号令密，天子玺书催。何时反旧里，遥见下机来。,六朝
124,从军行,萧纲,云中亭障羽檄惊。甘泉烽火通夜明。贰师将军新筑营。嫖姚校尉初出征。复有山西将。绝世爱雄名。三门应遁甲。五垒学神兵。白云随阵色。苍山答鼓声。逦迤观鹅翼。参差睹雁行。先平小月阵。去灭大宛城。善马还长乐。黄金付水衡。小妇赵人能鼓瑟。侍婢初笄解郑声。庭前柳絮飞已合。必应红妆起见迎。,六朝
125,度关山,萧纲,关山远可度。远度复难思。直指遮归道。都护总前期。力农争地利。转战逐天时。材官蹶张皆命中。弘农越骑尽搴旗。搴旗远不息。允虏何穷极。狼居一封难再睹。阏氏永去无容色。锐气且横行。朱旗乱日精。先屠光禄塞。却破夫人城。凯歌还旧里。非是炫轼名。,六朝
126,和湘东王横吹曲三首,萧纲,杨柳乱成丝，攀折上春时。叶密鸟飞碍，风轻花落迟。城高短箫发，林空画角悲。曲中无别意，并是为相思。,六朝
127,和湘东王横吹曲三首,萧纲,洛阳佳丽所，大道满春光。游童初挟弹，蚕妾始提筐。金鞍照龙马，罗袂拂春桑。玉车争晚入，潘果溢高箱。,六朝
128,和湘东王横吹曲三首,萧纲,贱妾朝下机，正值良人归。青丝悬玉镫，朱汗染香衣。骤急珂弥响，彫菰幸可荐，故心君莫违。,六朝
129,陇西行三首,萧纲,边秋胡马肥。云中惊寇入。勇气特无侣。轻兵救边急。沙平不见虏。嶂崄还相及。出塞岂成歌。经川未遑汲。乌孙涂更阻。康居路犹涩。月晕抱龙城。星流照马邑。长安路远书不还。宁知征人独伫立。,六朝
130,陇西行三首,萧纲,陇西四战地，羽檄岁时闻。护羌拥汉节，校尉立元勋。石门留铁骑，冰城息夜军。洗兵逢骤雨，送阵出黄云。沙长无止泊，水脉屡萦分。当思勒彝鼎，无用想罗裙。,六朝
131,陇西行三首,萧纲,悠悠悬旆旌，知向陇西行。减灶驱前马，衔枚进后兵。沙飞朝似幕，云起夜疑城。回山时阻路，绝水亟稽程。往年郅支服，今岁单于平。方欢凯乐盛，飞盖满西京。,六朝
132,娈童诗,萧纲,娈童娇丽质，践董复超瑕。羽帐晨香满，珠帘夕漏赊。翠被含鸳色，雕床镂象牙。妙年同小史，姝貌比朝霞。袖裁连璧锦，笺织细种花。揽裤轻红出，回头双鬓斜。懒眼时含笑，玉手乍攀花。怀猜非后钓，密爱似前车。足使燕姬妒，弥令郑女嗟。,六朝
133,侍游新亭应令诗,萧纲,神襟悯行迈，歧路怆徘徊。遥瞻十里陌，傍望九城台。凤管流虚谷，龙骑藉春荄。晓光浮野映，朝烟承日回。沙文浪中积，春阴江上来。柳叶带风转，桃花含雨开。圣情蕴珠绮，札命表英才。顾怜珷玞质，何以俪琼瑰。,六朝
134,蜀道难二首,萧纲,建平督邮道，鱼复永安宫。若奏巴渝曲，时当君思中。,六朝
135,蜀道难二首,萧纲,巫山七百里，巴水三回曲。笛声下复高，猿啼万花谷。,六朝
136,乌栖曲四首,萧纲,芙蓉作船丝作?，北斗横天月将落。采桑渡头碍黄河，郎今欲渡畏风波。,六朝
137,乌栖曲四首,萧纲,浮云似帐月成钩，那能夜夜南陌头。宜城酝酒今行熟，停鞍系马暂栖宿。,六朝
138,乌栖曲四首,萧纲,青牛丹毂七香车，可怜今夜宿倡家。倡家高树乌欲栖，罗帏翠帐向君低。,六朝
139,乌栖曲四首,萧纲,织成屏风金屈膝，牛唇玉面灯前出。相看气息望君怜，谁能含羞不自前。,六朝
140,雪里觅梅花,萧纲,绝讶梅花晚，争来雪里窥。下枝低可见，高处远难知。俱羞惜腕露，相让道腰羸。定须还剪采，学作两三技。,六朝
141,雁门太守行三首,萧纲,轻霜中夜下，黄叶远辞枝。寒苦春难觉，边城秋易知。风急旌旗断，涂长铠马疲。少解孙吴法，家本幽并儿。非关买雁肉，徒劳皇甫规。,六朝
142,雁门太守行三首,萧纲,陇暮风恒急，关寒霜自浓。枥马夜方思，边衣秋未重。潜师夜接战，略地晓摧锋。悲笳动胡塞，高旗出汉墉。勤劳谢功业，清白报迎逢。非须主人赏，宁期定远封。单于如未系，终夜慕前踪。,六朝
143,雁门太守行三首,萧纲,三月杨花合，四月麦秋初。幽州寒食罢，郑国采桑疏。便闻雁门戍，结束事戎车。寄语金闺妾，勿怨寒床虚。鹅军攻日逐，燕骑荡康居。大宛归善马，小月送降书。,六朝
144,咏内人昼眠诗,萧纲,北窗聊就枕，南檐日未斜。攀钩落绮障，插捩举琵琶。梦笑开娇靥，眠鬟压落花。簟文生玉腕，香汗浸红纱。夫婿恒相伴，莫误是倡家。,六朝
145,明君词,萧纪,塞外无春色，边城有风霜。谁堪览明镜，持许照红妆。,六朝
146,开善寺法会诗,萧统,栖乌犹未翔，命驾出山庄。诘屈登马岭，回互入羊肠。稍看原蔼蔼，渐见岫苍苍。落星埋远树，新雾起朝阳。阴池宿早雁，寒风催夜霜。兹地信闲寂，清旷惟道场。玉树琉璃水，羽帐郁金床。紫柱珊瑚地，神幢明月珰。牵萝下石磴，攀桂陟松梁。涧斜日欲隐，烟生楼半藏。千祀终何迈，百代归我皇。神功照不极，睿镜湛无方。法轮明暗室，慧海渡慈航。尘根久未洗，希沾垂露光。,六朝
147,河中之水歌,萧衍,河中之水向东流，洛阳女儿名莫愁。莫愁十三能织绮，十四采桑南陌头。十五嫁为卢家妇，十六生儿字阿侯。卢家兰室桂为梁，中有郁金苏合香。头上金钗十二行，足下丝履五文章。珊瑚挂镜烂生光，平头奴子擎履箱。人生富贵何所望，恨不嫁与东家王。,六朝
148,游钟山大爱敬寺诗,萧衍,曰予受尘缚。未得留盖缠。三有同永夜。六道等长眠。才性乏方便。智力非善权。生住无停相。剎那即徂迁。叹逝比悠稔。交臂乃奢年。从流既难反。弱丧谓不然。二苦常追随。三毒自烧然。贪痴养忧畏。热恼坐焦煎。道心理归终。信首故宜先。驾言追善友。回舆寻胜缘。面势周大地。萦带极长川。棱层叠嶂远。迤逦隥道悬。朝日照花林。光风起香山。飞鸟发差池。出云去连绵。落英分绮色。坠露散珠圆。当道兰靡。临阶竹便娟。幽谷响嘤嘤。石濑鸣溅溅。萝短未中揽。葛嫩不任牵。攀缘傍玉涧。褰陟度金泉。长途弘翠微。香楼间紫烟。慧居超七净。梵住踰八禅。始得展身敬。方乃遂心虔。菩提圣种子。十力良福田。正趣果上果。归依天中天。一道长死生。有无离二边。何待空同右。岂羡汾阳前。以我初觉意。贻尔后来贤。,六朝
149,有所思,萧衍,谁言生离久，适意与君别。衣上芳犹在，握里书未灭。腰中双绮带，梦为同心结。常恐所思露，瑶华未忍折。,六朝
150,子夜四时歌十六首,萧衍,阶上香入怀，庭中花照眼。春心一如此，情来不可限。,六朝
151,子夜四时歌十六首,萧衍,兰叶始满地，梅花已落枝。持此可怜意，摘以寄心知。,六朝
152,子夜四时歌十六首,萧衍,朱日光素冰，黄花映白雪。折梅待佳人，共迎阳春月。,六朝
153,子夜四时歌十六首,萧衍,花坞蝶双飞，柳堤鸟百舌。不见佳人来，徒劳心断绝。,六朝
154,子夜四时歌十六首,萧衍,江南莲花开，红光覆碧水。色同心复同，藕异心无异。,六朝
155,子夜四时歌十六首,萧衍,闺中花如绣，帘上露如珠。欲知有所思，停织复歭,六朝
156,子夜四时歌十六首,萧衍,玉盘著朱李，金杯盛白酒。虽欲持自亲，复恐不甘口。,六朝
157,子夜四时歌十六首,萧衍,含桃落花日，黄鸟营飞时。君住马已疲，妾去蚕欲饥。,六朝
158,子夜四时歌十六首,萧衍,绣带合欢结，锦衣连理文。怀情入夜月，含笑出朝云。,六朝
159,子夜四时歌十六首,萧衍,七彩紫金柱，九华白玉梁。但歌云不去，含吐有馀香。,六朝
160,子夜四时歌十六首,萧衍,吹漏未可停，弦断当更续。俱作双丝引，共奏同心曲。,六朝
161,子夜四时歌十六首,萧衍,当信抱梁期，莫听回风音。镜中两入髻，分明无两心。,六朝
162,子夜四时歌十六首,萧衍,寒闺动黻帐，密筵重锦席。卖眼拂长袖，含笑留上客。,六朝
163,子夜四时歌十六首,萧衍,别时鸟啼户，今晨雪满墀。过此君不返，但恐绿鬓衰。,六朝
164,子夜四时歌十六首,萧衍,果欲结金兰，但看松柏林。经霜不堕地，岁寒无异心。,六朝
165,子夜四时歌十六首,萧衍,一年漏将尽，万里人未归。君志固有在，妾躯乃无依。,六朝
166,藩难未静述怀诗,萧绎,玉节威云梦，金钲韵渚宫。霜戈临堑白，日羽映流红。单醪结猛将，芳饵引群雄。箭拥淇园竹，剑聚若溪铜。亟睹周王骏，多逢鲍氏骢。谋出河南贾，威寄陇西冯。溪云连阵合，却月半山空。楼前飘密柳，井上落疏桐。差营逢霔雨，立垒挂长虹。,六朝
167,晚景游后园诗,萧绎,高轩聊骋望，焕景入川梁。波横山渡影，雨罢叶生光。日移花色异，风散水纹长。,六朝
168,咏歌诗,萧绎,汗轻红粉湿，坐久翠眉愁。传声入钟磬，馀转杂箜篌。,六朝
169,咏阳云楼檐柳诗,萧绎,杨柳非花树，依楼自觉春。枝边通粉色，叶里映红巾。带日交帘影，因吹扫席尘。拂檐应有意，偏宜桃李人。,六朝
170,估客乐,萧赜,昔经樊邓役，阻潮梅根渚。感忆追往事，意满辞不叙。,六朝
171,春别诗四首,萧子显,翻莺度燕双比翼，杨柳千条共一色。但看陌上携手归，谁能对此空相忆。,六朝
172,春别诗四首,萧子显,幽宫积草自芳菲，黄鸟芳树情相依。争风竞日常闻响，重花叠叶不通飞。当知此时动妾思，惭使罗袂拂君衣。,六朝
173,春别诗四首,萧子显,江东大道日华春。垂杨挂柳扫清尘。淇水昨送泪沾巾。红妆宿昔已应新。,六朝
174,春别诗四首,萧子显,衔悲揽涕别心知，桃花李花任风吹。本知人心不似树，何意人别似花离。,六朝
175,初发石首城,谢灵运,白珪尚可磨，斯言易为缁。虽抱中孚爻，犹劳贝锦诗。寸心若不亮，微命察如丝。日月垂光景，成贷遂兼兹。出宿薄京畿，晨装抟鲁飔。重经平生别，再与朋知辞。故山日已远，风波岂还时。苕苕万里帆，茫茫终何之？游当罗浮行，息必庐霍期。越海凌三山，游湘历九嶷。钦圣若旦暮，怀贤亦凄其。皎皎明发心，不为岁寒欺。,六朝
176,邻里相送至方山,谢灵运,祗役出皇邑，相期憩瓯越。解缆及流潮，怀旧不能发。析析就衰林，皎皎明秋月。含情易为盈，遇物难可歇。积疴谢生虑，寡欲罕所阙。资此永幽栖，岂伊年岁别。各勉日新志，音尘慰寂蔑。,六朝
177,永初三年七月十六日之郡初发都,谢灵运,述职期阑暑，理棹变金素。秋岸澄夕阴，火旻团朝露。辛苦谁为情，游子值颓暮。爱似庄念昔，久敬曾存故。如何怀土心，持此谢远度。李牧愧长袖，郄克惭躧步。良时不见遗，丑状不成恶。曰余亦支离，依方早有慕。生幸休明世，亲蒙英达顾。空班赵氏璧，徒乖魏王瓠。从来渐二纪，始得傍归路。将穷山海迹，永绝赏心悟。,六朝
178,晚登三山还望京邑,谢朓,灞涘望长安，河阳视京县。白日丽飞甍，参差皆可见。余霞散成绮，澄江静如练。喧鸟覆春洲，杂英满芳甸。去矣方滞淫，怀哉罢欢宴。佳期怅何许，泪下如流霰。,六朝
179,之宣城郡出新林浦向板桥,谢朓,江路西南永，归流东北鹜。天际识归舟，云中辨江树。旅思倦摇摇，孤游昔巳屡。既欢怀禄情，复协沧洲趣。嚣尘自兹隔，赏心于此遇。虽无玄豹姿，终隐南山雾。,六朝
180,入朝曲,谢脁,江南佳丽地，金陵帝王州。逶迤带绿水，迢递起朱楼。飞甍夹驰道，垂杨荫御沟。凝笳翼高盖，叠鼓送华辀。献纳云台表，功名良可收。,六朝
181,游东田,谢脁,戚戚苦无悰，携手共行乐。寻云陟累榭，随山望菌阁。远树暧阡阡，生烟纷漠漠。鱼戏新荷动，鸟散余花落。不对芳春酒，还望青山郭。,六朝
182,奉和咏舞诗,徐陵,十五属平阳，因来入建章。主家能教舞，城中巧画妆。低鬟向绮席，举袖拂花黄。烛送空回影，衫传箧里香。当由好留客，故作舞衣长。,六朝
183,新亭送别应令诗,徐陵,凤吹临伊水，时驾出河梁。野燎村田黑，江秋岸荻黄。隔城闻上鼓，回舟隐去樯。神襟爱远别，流睇极清漳。,六朝
184,采菱曲,徐勉,相携及嘉月，采菱渡北渚。微风吹棹歌，日暮相容与。采采不能归，望望方延伫。傥逢遗佩人，预以心相许。,六朝
185,三月三日诏宴西池诗,颜延之,河岳曜图，圣时利见。于赫有皇，升中纳禅。载贞其恒，载通其变。大哉人文，至矣天眷。昭哉储德，灵庆攸繁。明两紫宸，景物乾元。帝宗庵蔼，惟城惟蕃。衮衣善职，彤弓受言。饰馆春宫，税镳青辂。长筵逶迤，浮觞沿溯。,六朝
186,应诏宴曲水作诗,颜延之,道隐未形，治彰既乱。帝迹悬衡，皇流共贯。惟王创物，永锡洪算。仁固开周，义高登汉。祚融世哲，业光列圣。太上正位，天临海镜。制以化裁，树之形性。惠浸萌生，信及翔泳。崇虚非徵，积实莫尚。岂伊人和，寔灵所贶。日完其朔，月不掩望。航琛越水，辇赆逾嶂。帝体丽明，仪辰作贰。君彼东朝，金昭玉粹。德有润身，礼不愆器。柔中渊映，芳猷兰秘。昔在文昭，今惟武穆。于赫王宰，方旦居叔。有睟睿蕃，爰履奠牧。宁极和钧，屏京维服。朏魄双交，月气参变。开荣洒泽，舒虹烁电。化际无间，皇情爰眷。伊思镐饮，每惟洛宴。郊饯有坛，君举有礼。幕帷兰甸，画流高陛。分庭荐乐，析波浮醴。豫同夏谚，事兼出济。仰阅丰施，降惟微物。三妨储隶，五尘朝黻。途泰命屯，恩充报屈。有悔可悛，滞瑕难拂。,六朝
187,开善寺,阴铿,鹫岭春光遍。王城野望通。登临情不极。萧散趣无穷。莺随入户树。花逐下山风。栋里归云白。牕外落晖红。古石何年卧。枯树几春空。淹留惜未及。幽桂在芳丛。,六朝
188,晚出新亭,阴铿,大江一浩荡，离悲足几重。潮落犹如盖，云昏不作峰。远戍唯闻鼓，寒山但见松。九十方称半，归途讵有踪。,六朝
189,饯谢文学离夜诗,虞炎,差池燕始飞，幂历草初辉。离人怅东顾，游子怆西归。清潮已驾渚，溽露复沾衣。一乖当春聚，方掩故园扉。,六朝
190,玉阶怨,虞炎,紫藤拂花树，黄鸟度青枝。思君一叹息，苦泪应言垂。,六朝
191,从皇太子出玄圃应令诗,庾肩吾,春光起丽谯，屣步陟山椒。阁影临飞盖，莺鸣入洞箫。水还登故渚，树长荫前桥。绿荷生绮叶，丹藤上细苗。顾循斩振藻，何用拟琼瑶。,六朝
192,雨花台,敖英,雨花台上无花雨，此日登临有古苔。清梵不闻重说法，乱山依旧对衔杯。六朝蔓草天边去，万里江流席下来。回首长干笳鼓动，城南灯火映楼台。,明
193,上新河待风,陈复,一棹遥从日下回，上新河畔几徘徊。水声只向西南去，风势不从东北来。长夜独看淮浦月，故乡多望越城台。天公若解行人意，早遣蒲帆数幅开。,明
194,江上呈华玉,陈沂,龙江东下水疑空，飞鸟流云落镜中。千里晴光遥漾日，满船秋色澹无风。青山旧国知何处，芳草离情去未穷。晚折蘋花思对酒，灯前还有故人同。,明
195,经牛头山寺,陈沂,落日牛头寺，攀缘岭七盘。鸟声林叶暗，山影石溪寒。清梵空中听，丹楼画里看。到门僧不见，松桂满秋坛。,明
196,游献花岩,陈沂,野寺逢人少，山僧与世疏。四禅惟有性，六法本无书。古洞栖萝幌，清泉引竹居。懒融无复见，丈室一灯余。,明
197,二郎神·清明感旧,陈子龙,韶光有几？催遍莺歌燕舞。酝酿一番春，秾李夭桃娇妒。东君无主，多少红颜天上落，总添了数抔黄土。最恨是年年芳草，不管江山如许！何处？当年此日，柳堤花墅。内家妆，褰帷生一笑，驰宝马、汉家陵墓。玉雁金鱼谁借问？空令我伤今吊古。叹绣岭宫前，野老吞声，漫天风雨。,明
198,秋日杂感,陈子龙,满目山川极望哀，周原禾黍重徘徊。丹枫锦树三秋丽，白雁黄云万里来。夜雨荆榛连茂苑，夕阳麇鹿下胥台。振衣独上要离墓，痛哭新亭一举杯。,明
199,秋日杂感,陈子龙,行吟坐啸独悲秋，海雾江云引暮愁。不信有天常似醉，最怜无地可埋忧。荒荒葵井多新鬼，寂寂瓜田识故侯。见说五湖供饮马，沧浪何处着渔舟。,明
200,山花子·春恨,陈子龙,杨柳迷离晓雾中，杏花零落五更钟。寂寂景阳宫外月，照残红。蝶化彩衣金缕尽，虫衔画粉玉楼空。惟有无情双燕子，舞东风!,明
201,唐多令·寒食,陈子龙,时闻先朝陵寝，有不忍言者。碧草带芳林，寒塘涨水深。五更风雨断遥岑。雨下飞花花上泪，吹不去，两难禁。双缕绣盘金，平沙油壁侵。宫人斜外柳阴阴。回首西陵松柏路，肠断也，结同心。,明
202,忆金陵·杂题画扇,程嘉燧,最忆西风长板桥，笛床禅阁雨潇潇。只今画里犹知处，一抹寒烟似六朝。,明
203,过玄武湖,储巏,北山飞翠凝吾杯，舟人举棹相徘徊。城隅捩舵踏冰入，船底轧轧闻春雷。霜风吹衣衣欲裂，湖天泱漭疑飞雪。司空劝饮夕郎酬，始觉微酣生颊热。中流咫尺冰尽开，沙禽水鸟忘惊猜。新洲昨夜梅花发，暗香偏逐诗人来。湖波为带城为被，册府图书真得地。堪笑前朝建此都，只将山水供游戏。钟山龙蟠几百里，下有龙宫藏剑履。山中老树尽成龙，夜夜飞来饮湖水。湖波直与银河通，背城一?垂晴虹。柏梯高寒石梁迥，十洲三岛神仙宫。长堤隐隐湖心路，堤上行人日来去。春风杨柳夏芙蕖，换尽年华颜色故。世间万事如云烟，湖光山渌只依然。不及湖中鱼与乌，涵泳恩波今百年。,明
204,如梦令,崔嫣然,窗外晓莺唧溜，悄向耳朵轻逗。推枕坐罗帏，细认鞋尖越瘦。僝僽，僝僽，端为那人消受。,明
205,小重山·金陵步芝麓韵,邓汉仪,淮水横拖柳线柔，曾闻箫鼓夜，美人游。一从好事断香钩，西窗月，不肯照梳头。苦雨更深秋，怎禁桐叶下、一更愁。寒潮依旧绕城流，无人处，私倚阅江楼。,明
206,摄山绝顶,方文,下方惟见石，不信有紫荆。仄径盘空上，危峰到顶平。夕阳千岭秀，春水一江明。愁绝浮云外，苍茫旧帝京。,明
207,同龚半千访扫叶上人,方文,乍睹丰姿山泽臞，徐看雪泳雪霜铺。不知付拂开堂者，曾道斯人半句无。,明
208,二月十四日书事二首,方孝孺,斧扆临轩几砚闲，春风和气满龙颜。细听天语挥毫久，携得香烟两袖还。风软彤庭尚薄寒，御炉香绕玉栏干。黄门忽报文渊阁，天子看书召讲官。,明
209,奉试灵芝甘露论,方孝孺,汉家图治策贤良，董子昌言日月光。自笑腐儒千载后，却劳圣主试文章。,明
210,海米行,方孝孺,海边有草名海米，大非蓬蒿小非荠。妇女携篮昼作群，采掇仍于海中洗。归来涤釜烧松枝，煮米为饭充朝饥。莫辞苦涩不下咽，性命聊假须臾时。皇天不仁我当死，况乃催科急如矢。来牟拟作日月期，欲保馀生更徯尔。呜呼弃止不复陈，椎牛酣酒何为人。,明
211,荷花渚禽,方孝孺,绝世丰姿不受尘，丹霞为质玉为神。渚禽莫怪开时晚，一洗寻常草木春。,明
212,画梅,方孝孺,微雪初消月半池，篱边遥见两三枝。清香传得天心在，未话寻常草木知。,明
213,蕨箕行,方孝孺,并海饥民千百数，携锄上山斸山土。蕨根巳尽斸不休，力绝筋疲未言苦。屋头五日无炊烟，十步九却行不前。全家性命系朝莫，弱子假息阿母眠。昨日斸蕨仅盈斗，今日蕨根不满手。但凭斸蕨保馀生，再拜青山感恩厚。青山青山尔勿猜，明朝未死携锄来。,明
214,蜀道易,方孝孺,美矣哉，西蜀之道，何今易而昔难。陆有重岩峻岭万仞镵天之剑阁，水有砅雷掣电悬流怒吼之江关。自昔相戒不敢至，胡为乎今人操舟抺马夕往而朝还。大圣建皇极，王道坦坦如弦直。西有雕题金齿之夷，北有毡裘椎?之貊。东南大海际天地，岛居洲聚千万国。莫不奉琛执?效朝贡，春秋使者来接迹。何况川蜀处华夏，贤王于此开寿域。播以仁风，沾以义泽。家和人裕，櫜兵敛革。豺狼变化作驺虞，蛇虺消藏同蜥蜴。凿山焚荒秽，略水铲崖石。帆樯屝履任所往，宛若宇宙重开辟。美哉蜀道之易有如此，四方行旅络绎来游西览德。成都万室，比屋如云。桑麻蔽原野，鸡犬声相闻。文翁之化，孔明之仁。严郑之节，杨马之文。遗风渐?比邹鲁，士行贤哲方回参。方今况有贤圣君，大开学馆论典坟，坐令政化希华勋。徵贤一诏到岩穴，咄尔四方之士孰不争先而骏奔。王道有通塞，蜀道无古今。至险不在山与水，只在国政并人心。六朝五季时，王路嗟陆沉。遂令三代民，尽为兽与禽。当时岂惟蜀道难，八荒之内皆晦阴。戎夷杂寇盗，干戈密如林。今逢天子圣，贤王之德世所钦。文教洽飞动，风俗无邪淫。孱夫弱妇怀千金，悍吏熟视不敢侵。蜀道之易谅在此，咄尔四方来者不惮山高江水深。,明
215,闻鹃,方孝孺,不如归去，不如归去！一声动我愁，二声伤我虑。三声思逐白云飞，四声梦绕荆花树。五声落月照疏棂，想见当年弄机杼。六声流血溅花枝，恐污阶前兰茁紫；七八九声不忍闻，起坐无言泪如雨。忆昔在家未远游，每听鹃声无点愁。今日身在金陵上，始信鹃声能白头。,明
216,登金陵雨花台望大江,高启,大江来从万山中，山势尽与江流东。钟山如龙独西上，欲破巨浪乘长风。江山相雄不相让，形胜争夸天下壮。秦皇空此瘗黄金，佳气葱葱至今王。我怀郁塞何由开，酒酣走上城南台；坐觉苍茫万古意，远自荒烟落日之中来！,明
217,沁园春·雁,高启,木落时来，花发时归，年又一年。记南楼望信，夕阳帘外，西窗惊梦，夜雨灯前。写月书斜，战霜阵整，横破潇湘万里天。风吹断，见两三低去，似落筝弦。相呼共宿寒烟。想只在、芦花浅水边。恨呜呜戍角，忽催飞起，悠悠渔火，长照愁眠。陇塞间关，江湖冷落，莫恋遗粮犹在田。须高举，教弋人空慕，云海茫然。,明
218,青丘子歌,高启,江上有青丘，予徙家其南，因自号青丘子。闲居无事，终日苦吟，间作《青丘子歌》言其意，以解诗淫之嘲。青丘子，癯而清，本是五云阁下之仙卿。何年降谪在世间，向人不道姓与名。蹑屩厌远游，荷锄懒躬耕。有剑任锈涩，有书任纵横。不肯折腰为五斗米，不肯掉舌下七十城。但好觅诗句，自吟自酬赓。田间曳杖复带索，傍人不识笑且轻，谓是鲁迂儒、楚狂生。青丘子闻之不介意，吟声出吻不绝咿咿鸣。朝吟忘其饥，暮吟散不平。当其苦吟时，兀兀如被酲。头发不暇栉，家事不及营。儿啼不知怜，客至不果迎。不忧回也空，不慕猗氏盈。不惭被宽褐，不羡垂华缨。不问龙虎苦战斗，不管乌兔忙奔倾。向水际独坐，林中独行。斫元气，搜元精，造化万物难隐情。冥茫八极游心兵，坐令无象作有声。微如破悬虱，壮若屠长鲸。清同吸沆瀣，险比排峥嵘。霭霭晴云披，轧轧冻草萌。高攀天根探月窟，犀照牛渚万怪呈。妙意俄同鬼神会，佳景每与江山争。星虹助光气，烟露滋华英。听音谐韶乐，咀味得大羹。世间无物为我娱，自出金石相轰铿。江边茅屋风雨晴，闭门睡足诗初成。叩壶自高歌，不顾俗耳惊。欲呼君山老父，携诸仙所弄之长笛，和我此歌吹月明。但愁欻忽波浪起，鸟兽骇叫山摇崩。天帝闻之怒，下遣白鹤迎。不容在世作狡狯，复结飞佩还瑶京。,明
219,题宫女图,高启,女奴扶醉踏苍苔，明月西园侍宴回。小犬隔花空吠影，夜深宫禁有谁来？,明
220,师师令,葛嫩,懵腾乍起。正云鬟未理。手挼裙带倚床阑，但说道、困人天气。娇眼半开犹似睡。怕镜奁如水。玉容懒把桃花靧，却自然妖丽。彩毫约略扫眉峰，春已透、粉香堆里。一见教郎终日喜。拚小楼同醉。,明
221,扁舟,龚贤,扁舟当晓发，沙岸杳然空。人语蛮烟外，鸡鸣海色中。短衣曾去国，白首尚飘蓬。不读荆轲传，羞为一剑雄。,明
222,晚出燕子矶东下,龚贤,江天忽无际，一舸在中流。远岫已将没，夕阳犹未收。自怜为客惯，转觉到家愁。别酒初醒处，苍烟下白鸥。,明
223,西江月,龚贤,新结临溪水栈，旧支架壁山楼。何须门外去寻秋，几日霜林染就。影乱夕阳楚舞，声翻夜月吴讴。山中布褐傲王侯，自举一觞称寿。,明
224,燕子矶怀古,龚贤,断碣残碑谁勒铭，六朝还见草青青。天高风急雁归塞，江回月明人倚亭。忆昔覆亡城已没，到今荒僻路难经。春衣湿尽伤心泪，赢得渔歌一曲听。,明
225,与费密登清凉台,龚贤,与尔倾杯酒，闲登山上台。台高出城阙，一望大江开。日入牛羊下，天空鸿雁来。六朝无废址，满地是苍苔。,明
226,鹧鸪天,龚贤,江水西来地势斜。高台如卧枕晴沙。风前不见飘帘处，山下谁知卖酒家。空踯躅，莫嗟呀。秋深满眼是黄花。寒烟摇曳迷宫树，犹带南朝几点鸦。,明
227,登幕府山绝顶,顾璘,洲横铺练出，江拂画屏流。霁景千岩秀，鸣淙万壑幽。风帆天际灭，沙鸟镜中浮。今古兴衰地，乾坤浩荡游。长歌怀往代，遐览托冥搜。,明
228,登清凉寺后西塞山亭,顾璘,晚上高亭对落晖，万山寒翠湿秋衣。江流一道杯中泻，云树千门鸟外微。古寺频来僧尽老，重阳欲近蟹争肥。霜枫恶作萧条色，故弄残红绕客飞。,明
229,胡曰从中翰七十,顾梦游,朝市繇来多隐情，老思逃世未逃名。不将金马重寻梦，为感铜驼只掩荆。海内诗今称有子，闺中友共说无生。重阳过后秋逾好，觞处西山双气迎。,明
230,乙酉除夕,顾梦游,青萤灯火不成欢，薄醉微吟强自宽。何意有家还卒岁？久知无地可垂竿。壮心真共残更尽，泪眼重将旧历看。同学少年休问讯，野人今已掷儒冠。,明
231,灵谷梅花坞,顾起元,韦曲烟花此坞稀，即看琼树满山扉。绝怜照水千株出，只恐临风一片飞。雪态淡摇双玉佩，天香深护六铢衣。春光骀荡人皆醉，坐惜繁英瞑未归。,明
232,灵谷寺诗,顾起元,山门才人便悠然，十里深松上绿天，佛刹起扉皆垒嶂，僧寮汲水尽飞泉。,明
233,宁海寺,顾起元,一径逶迤出断云，峰悬阳景昼氤氲。星查漫纪中涓事，月窟长标太史文。僧磬隔林风不度，佛香沉水草能薰。夤缘翠壁穿双屐，笑语频惊鸟雀群。,明
234,三山秋月,顾起元,高山明月碧天秋，寒沁仙人十二楼。更上三山高处望，绛河千尺倒空流。收尽浮云敛暮烟，碧空如洗迥无边。月轮初驾升三岫，蟾窟新开瞰九天。仙掌恍擎冰鉴小，银河疑碍玉盘园。悬如桂影参差近，寄语时髦好共攀。,明
235,汤园,顾起元,杏花村外酒旗斜，墙里春深树树花。莫向碧云天外望，楼东一抹缀红霞。,明
236,游灵谷寺,归有光,晨出东郭门，初日照我颜。春风吹习习，好鸟声绵蛮。岩阿见黄屋，登披寻神山。半日犹山麓，十里长松间。蜿蜒芳草路，寂寞古禅关。画廊落丹雘，朱户蚀铜镮。殿起无梁迥，塔留玩珠攀。苍鼠戏树捷，野鹿看人閒。山深静者爱，日晏未知还。,明
237,钟山行,归有光,钟山云气何苍苍，长江万里来汤汤。龙蟠虎踞宅帝王，凿山断岭自秦皇。孙吴司马六代至南唐，神皋帝辇争辉煌。馀分紫色那可当，偏安假息真徬徨。宋金之季鞑靼强，腥风六合云日黄。百年理极胡运亡，天命真人靖八荒。手持尺剑旋天纲，一洗乾坤混万方。考卜定鼎开百皇，钟山云气何苍苍！,明
238,听李节弹筝和文文水韵,何良俊,汩汩寒泉泻玉筝，泠泠标格映清冰。愁中为鼓《秋风曲》，不负移家住秣陵。,明
239,山居,胡正言,溪云如有意，依我旧柴门。流水不解事，潺湲过别村。摊书时自得，隐几更何言。新酿谁同酌，青山立短垣。,明
240,赠王石谷,黄虞稷,松老钟山废苑空，六朝遗迹散飞鸿。冬晴几日闲驴背，写出荒寒落木中。,明
241,楚州酒人歌,黄周星,酒人酒人尔从何处来，我欲与尔一饮三百杯。寰区斗大不堪容，我两入醉，直须上叩阊阖寻蓬莱。我思酒人昔在青天上，气吐长虹光万丈。手援北斗天浆，天厨络绎供奇酿。两轮化作琥珀光，白榆历历皆杯盎。吸尽银河乌鹊愁，黄姑渴死哀清秋。酒人咄咄浑无赖，乘风且访昆仑丘。绿蛾深坐槐眉下，万树桃花覆樽斝。穆满高歌刘彻吟，一见酒人皆大诧。双成长跽进三觞，大嚼绛雪吞元霜。桃花如雨八骏叫，春风浩浩心飞扬。瑶池虽乐崦嵫促，阿母绮窗不堪宿。愿假青鸟探瀛洲，列真酣饮多如簇。天下无不读书之神仙，亦无读书不饮酒之神仙。神仙酒人化为一，相逢一笑皆陶然。陶然此醉堪千古，平原河朔安足数。瑶羞琼爢贱如齑，苍龙可麟可脯。兴酣瞪目叫怪哉，海波清浅不盈杯。排云忽复干帝座，撞钟伐鼓轰如雷。金茎倾倒沆瀣竭，披发大笑还归来。是时酒人独身横行四天下，上天下天如龙马。百灵奔蹶海岳翻，所响无不披靡者。真宰上诉天帝惊，冠剑廷议集公卿。今者酒人有罪罪不赦，不杀不可，杀之反成酒人名。急敕酒人令断酒，酒人惶恐顿首奏陛下，臣有醉死无醒生。帝顾巫阳笑扶酒人去，风驰雨骤，苍黄谪置楚州城。酒人堕地颇狡狯，读书学剑皆雄快。白晰鬑鬑三十时，戏掇青紫如拾芥。生平一饮富春渚，再饮鹦鹉湖。手版腰章束缚苦，半醒半醉聊枝梧。谁知一朝乾坤忽翻覆，酒人发狂大叫还痛哭。胸中五岳自峨峨，眼底九州何蹙蹙。头颅顿改瓮生尘，酒非酒兮人非人。椎卢破觚吾事毕，那计金陵十斛春。还顾此时天醉地醉人皆醉，大夫独醒空憔悴。从来酒国少顽民，颂德称功等游戏。不如大召天下酒徒，牛饮鳖饮兼囚饮，终日酩酊淋漓嬉笑怒骂聊快意。请与酒人构一凌云烁日之高堂，以尧舜为酒帝，羲农为酒皇，淳于为酒霸，仲尼为酒王，陶潜李白坐两庑，糟坛余子蹲其傍。门外醉乡风拂拂，门内酒泉流汤汤。幕天席地不知黄虞与魏晋，裸裎科跣日飞觞。一斗五斗至百斗，延年益寿乐未央。请为尔更召西施歌，虞姬舞，荆卿击剑，祢生挝鼓，玉环飞燕传觥筹，周史秦宫奉罍甒。与尔痛饮三万六千场，下视王侯将相皆粪土。但愿酒人一世二世传无穷，令千秋万岁酒氏之子孙，人人号尔酒盘古。酒人闻此耳热复颜酡，我更仰天呜呜感慨多。即今万事不得意，神仙富贵两蹉跎。酒人酒人当奈何，噫吁嘻！酒人酒人，吾今与尔当奈何，尔且楚舞吾楚歌。,明
242,秋日与杜子过高座寺登雨花台,黄周星,被发何时下大荒，河山举目共凄凉。客来古寺谈秋雨，天为幽人驻夕阳。去国屈原终幸直，无家李白只佯狂。百年多少凭高泪，每到西风洒几行。,明
243,初还退园作,焦竑,咫尺柴门即水滨，无边清兴逐时新。镜中白发堪知我，坐上青山自可人。老去服车空有志，愁来弹铗不因贫。寂寥赖是遗编在，拟草玄经笔有神。,明
244,达摩洞,焦竑,禅龛沿绿屿，石洞俯沧波。风雨江声壮，鱼龙夜气多。停杯今日望，飞锡向时过。欲问西来意，疏钟度薜萝。,明
245,灵谷寺梅花坞六首,焦竑,山下几家茅屋，村中千树梅花。藉草持壶燕坐，隔林敲石煎茶。,明
246,灵谷寺梅花坞六首,焦竑,檐卜林东短墙，曾开宝地齐梁。初春老树花发，深涧无人水香。,明
247,灵谷寺梅花坞六首,焦竑,二十四番风信，四百八寺楼台。何似草堂梅燕，同人先探春回。,明
248,灵谷寺梅花坞六首,焦竑,西湖梦断人寂，东阁妆残月斜。襟解微闻芗泽，钿昏半卸檀霞。,明
249,灵谷寺梅花坞六首,焦竑,落落半横参月，溶溶尽洗铅华。盈盈湘浦解佩，脉脉萝村浣纱。,明
250,灵谷寺梅花坞六首,焦竑,一枝初出岩阿，看尽千林未多。天女知空结习，散花不碍维摩。,明
251,赠汪三江,焦竑,卜居秦淮湄，在市罕人迹。开函读古书，皎日照东壁。,明
252,春日早朝,解缙,金陵自古帝王闉，此际风云庆会晨。凤阁九重仙仗肃，莺花三月锦城新。云开御苑千峰晓，气转阳和万户春。安得致身青锁闼，愿随冠服侍枫宸。,明
253,发龙江二首,解缙,龙江候明发，恋阙倍思亲。风急回征雁，舟行别故人。望中知里闬，梦想听韶钧。后夜多遥念，风生淮水滨。,明
254,发龙江二首,解缙,仲氏同我去，伯兄还帝城。重来应有日，此别不胜情。一一帆樯去，双双鸥鹭迎。到家无限好，桑梓尽经行。,明
255,寄友,解缙,一自登天府，声名举国传。凤池皆缩首，禁苑尽推贤。威凤青云上，祥麟白日边。上林人共喜，几度锦衣还。,明
256,寄族中诸昆弟,解缙,都门柳色长青青，上林莺声如有情。长淮万古去不尽，钟山朝日摩青冥。,明
257,寄族中诸昆弟,解缙,自从到此忽三月，每日扬鞭历城阙。花骢蹴踏御苑尘，南风处处飘香屑。天阙黄云身世高，亲舍白云情更切。诸兄飘然绝世姿，每念情亲思激烈。江湖千里多风沙，恨不日日见颜色。都门柳色长青青，上林莺声如有情。长淮万古去不尽，钟山朝日摩青冥。又闻征鸿叫河渚，双双紫燕鸣雕楹。纵观万物皆得所，感我踯躅心未平。乡人前日西江至，欢呼倒屣争相迎。家书一字千黄金，何得许久无叮咛。梦寐常思诵棠棣，觉来不忍歌鹡鸰。我宗之盛闻自昔，未有遗子金满籯。干将莫邪世不识，屠龙斩虎人始惊。丈夫落落事高洁，苍蝇贝锦徒营营。生逢尧舜难自弃，况有门户凭谁撑。古云学非以干禄，但愿无忝尔所生。天生富贵时与命，岂肯逐逐为纵横。况闻进锐者退速，人有高才须检束。但能鞭辟近里来，左右逢源无不足。古云兄弟真天伦，怡怡勿以疏间亲。千金万户皆外物，岂以外物伤天真。千流万派同一源，千葩万卉同一根。如何同气有乖刺，致使天下誇雷陈。兴言及此贵敦本，毋以彼此分玉珉。我今惭愧临风前，铿金戛玉闻钧天，诸兄历落俱群仙。明珠孕蚌发光彩，瑜瑾在璞晴生烟。信知囊括自无咎，遁肥可以栖林泉。高歌击壤天地宽，仰事俯育俱陶然。简夫轩轩气盖世，飘飘直有凌云志。银河万斛洗胸中，日解千牛刃方试。思量展转不得寐，零露瀼瀼鹤初唳。同辈诸弟赖琢磨，要使家声无废坠。乘风翩然好下来，素书先遣征鸿至。最念从兄及朝弟，自从生长无遗戾。临池弦诵喜忘飧，清夜高谈不知寐。江南江北万重山，今年去年别时泪。在家长日思登天，到此何由能缩地。康宁足可齐中郎，好与荣也相颉颃。茅穿溅土利霜戟，宝剑出匣生寒芒。读书可以继祖父，有道自足轻侯王。我言再三尔当记，正宜弩力斯世康。,明
258,题百子图,解缙,天无一日备四时，人无一母生百儿。何人笔端夺造化，天时人事俱备知。三三两两如鱼队，日长游戏栏干外。攀花折柳争后先，采菊东篱相向背。昨观此图三抚几，多忧只为多男子。生子当如孙仲谋，人生一夔亦足矣。,明
259,忧患中寄友,解缙,手扶日月归真主，泪洒乾坤望掖庭。身死愿为陵下草，春风常护万年青。,明
260,游七星岩诗,解缙,游七星岩偶成。早饭行春桂水东，野花榕叶露重重。七星岩曲篝镫入，百转萦回路径通。石榴滴余成物象，古潭深处有蛟龙。却归为恐衣沾湿，洞口云生日正中。就日门前春水生，浮波岩下钓船轻。漓江倒影山如画，榕树交柯翠夹城。村店午时鸡乱叫，游人陌上酒初醒。殊方异俗同熙皞，欲进讴谣合颂声。度水穿林访隐君，七星岩畔鹤成群。犹疑仙李遗朱实，几见蟠桃结绛云。石乳悬崖金烂烂，瀑泉隥洞鸟纷纷。柳莺满树春风啭，共坐高吟把酒闻。桂水东边度石桥，酒祈村巷见渔樵。葭祠歌吹迎神女，野庙苹繁祀帝尧。附郭有山皆积石，仙岩无路不通霄。日长衣繍观民俗，行乐光辉荷圣朝。永乐戊子五月十一日，为文弼书廌识。,明
261,蝶恋花,寇湄,眉淡衫轻春思乱。不怪无情，翻受多情绊。怕上层楼凝望眼。落花飞絮终朝见。钗凤暗敲双股断。划损雕栏，一一相思遍。香袅兽炉空作篆，荼縻开谢闲庭院。,明
262,读刘禹锡金陵怀古,李贽,王浚楼船下益州，金陵怀古独称刘。千寻铁锁沈江底，百万龙骧上石头。赋就群公皆阁笔，功成二子莫为雠。钟山王气千年在，不见长江日夜浮。,明
263,九日同袁中夫看菊寄谢主人,李贽,去年花比今年蚤，今年人比去年老。尽道人老不如旧，谁信旧人老亦好。秋菊总开旧岁花，人今但把新人夸。不见旧日龙山帽，至今犹共说孟嘉。去年我犹在阴山，今年尔复在江南。傍人错指前身是，一是文殊一瞿昙。花开于我复何有，人世那堪逢重九。举头望见钟山高，出门便欲跨牛首。袁生袁生携我手，欲往何之仍掣肘。虽有谢公墩，朝朝长在门。虽有阶前塔，高高未出云。褰裳缓步且相随，一任秋光更设施。天生我辈必有奇，感加雅意来相期。入门秋色上高堂，烹茶为具呼儿郎。欢来不用登高去，扑鼻迎风尊酒香。子美空吟白发诗，渊明采采亦徒疲。何如今日逢故知，菊花共看未开时。,明
264,六月访袁中夫摄山,李贽,怀人千佛岭，避暑碧霞颠。试问山中乐，何如品外泉。阴阴藤挂树，隐隐日为年。坐觉凉风至，披襟共洒然。,明
265,六月访袁中夫摄山,李贽,怀人千佛岭，避暑碧霞颠。试问山中乐，何如品外泉。阴阴藤挂树，隐隐日为年。坐觉凉风至，披襟共洒然。,明
266,喜杨凤里到摄山二首,李贽,十年相守似兄弟，一别三年如隔世。今日还从江上来，孤云野鹤在山寺。,明
267,喜杨凤里到摄山二首,李贽,忆别龙湖才几时，天涯霜雪净须眉。君今复自龙湖至，鬓里有丝君自知。,明
268,赠利西泰,李贽,逍遥下北溟，迤逦向南征。刹利标名姓，仙山纪水程。回头十万里，举目九重城。观国之光未，中天日正明。,明
269,蝶恋花·蒋山寺十月桃花,刘基,度朔移来天上种，绛蕊丹跗，王母亲曾弄。青女素娥为侍从，婵娟独擅三千宠。回首欢娱谁与共。荒草残烟，冷落秦源洞。阆苑风高迷彩凤，断魂飞入韩凭梦。,明
270,二鬼,刘基,忆昔盘古初开天地时，以土为肉石为骨，水为血脉天为皮，昆仑为头颅，江海为胃肠，嵩岳为背膂，其外四岳为四肢。四肢百体咸定位，乃以日月为两眼，循环照烛三百六十骨节，八万四千毛窍，勿使淫邪发泄生疮痍。两眼相逐走不歇，天帝愍其劳逸不调生病患，申命守以两鬼，名曰结璘与郁仪。郁仪手捉三足老鸦脚，脚踏火轮蟠九螭。咀嚼五色若木英，身上五色光陆离。朝发旸谷暮金枢，清晨还上扶桑枝。扬鞭驱龙扶海若，蒸霞沸浪煎鱼龟。辉煌焜耀启幽暗，燠煦草木生芳蕤。结璘坐在广寒桂树根，漱咽桂露芬香菲。啖服白兔所捣之灵药，跳上蟾蜍背脊骑。描光弄影荡云汉，闪奎烁壁葩花摛。手摘桂树子，撒入大海中，散与蚌蛤为珠玑。或落岩谷间，化作珣玕琪。人拾得吃者，胸臆生明翚。内外星官各职职，惟有两鬼两眼昼夜长相追。有物来掩犯，两鬼随即挥刀铍。禁制虾蟆与老鸦，低头屏气服役使，不敢起意为奸欺。天帝怜两鬼，暂放两鬼人间娭。一鬼乘白狗，走向织女黄姑矶。槌河鼓，褰两旗，跳下皇初平牧羊群，烹羊食肉口吻流膏脂。却入天台山，呼龙唤虎听指麾。东岩凿石取金卯，西岩掘土求琼葳。岩訇洞砉石梁折，惊起五百罗汉半夜拨刺冲天飞。一鬼乘白豕，从以青羊青兔赤鼠儿。便从阁道出西清，入少微，浴咸池。身骑青田鹤，去采青田芝。仙都赤城三十六洞主，骑鸾翳凤来陪随。神蜺清唱毛女和，长烟袅袅飘熊旂。蜚廉吹笙虎击筑，罔象出舞奔冯夷。两鬼自从天上别，别后道路阻隔，不得相闻知。忽闻寒山子，往来说因依。两鬼各借问，始知相去近不远，何得不一相见叙情词。情词不得叙，焉得不相思。相思人间五十年，未抵天上五十炊。忽然宇宙变差异，六月落雪冰天逵。鼋鼍上山作窟穴，蛇头生角角有歧。鳄鱼掉尾斫折巨鳌脚，蓬莱宫倒水没楣。搀枪枉矢争出逞妖怪，或大如瓮盎，或长如蜲蛇。光烁烁，形躨々。叫鹿豕，呼熊罴。煽吴回，翔魌魑。天帝左右无扶持，蚊虻虱蝇蚋蜞，噆肤咂血图饱肥，扰扰不可挥筋节。解折两眼蕣，不辨妍与媸。两鬼大惕伤，身如受榜苔，便欲相约讨药与天帝医。先去两眼翳，使识青黄红白黑。便下天潢天一水，洗涤盘古肠胃心肾肝肺脾。却取女娲所抟黄土块，改换耳目口鼻牙舌眉。然后请轩辕，邀伏羲、风后、力牧、老龙吉、泰山稽。命鲁般，诏工倕，使丰隆，役黔羸，砺釜凿，具炉锤，取金蓐收，伐材尾箕。修理南极北极枢，斡运太阴太阳机。檄召皇地示，部署岳渎神，受约天皇墀。生鸟必凤凰，勿生枭与鸱。生兽必麒麟，勿生豺与狸。生鳞必龙鲤，勿生蛇与蜲。生甲必龟贝，勿生蝓与蜞。生木必松楠，生草必荠葵，勿生钩吻含毒断人肠，勿生枳棘覃利伤人迹。螟蝗害禾稼，必绝其蝝蚔。虎狼妨畜牧，必遏其孕孳。启迪天下蠢蠢氓，悉蹈礼义尊父师。奉事周文公、鲁仲尼、曾子舆、孔子思，敬习《书》、《易》、《礼》、《乐》、《春秋》、《诗》。履正直，屏邪欹，引顽嚚，入规矩。雍雍熙熙，不冻不饥，避刑远罪趋祥祺。谋之不能行，不意天帝错怪恚，谓此是我所当为，眇眇末两鬼，何敢越分生思惟。呶呶向瘖盲，泄漏造化微。急诏飞天神王与我捉此两鬼拘囚之，勿使在人寰做出妖怪奇。飞天神王得天帝诏，立召五百夜叉带金绳将铁网，寻踪逐迹莫放两鬼走逸入崄巇。五百夜叉个个口吐火，搜天括地走不疲。吹风放火烈山谷，不问杉柏樗栎兰艾蒿芷蘅茅茨，燔焱熨灼无余遗。搜到九万九千九百九十九仞幽谷底，捉住两鬼，眼睛光活如琉璃。养在银丝铁栅内，衣以文采食以麋。莫教突出笼络外，踏折地轴倾天维。两鬼亦自相顾笑，但得不寒不馁长乐无忧悲。自可等待天帝息怒解猜惑，依旧天上作伴同游戏。,明
271,绝句漫兴十一首,刘基,风光何故恼闲人，我欲乘槎一问津。满地绿阴迷断梦，五更啼鸟不胜春。,明
272,绝句漫兴十一首,刘基,兔葵燕麦旧人家，曾唱南朝玉树花。寒暑又随风日转，东陵谁种邵平瓜。,明
273,绝句漫兴十一首,刘基,莫道花开便是春，莫言沙涨即成津。南风过了东风起，愁杀江头待渡人。,明
274,绝句漫兴十一首,刘基,新莺枝上语如丝，似与羁魂诂所思。不用登楼看草色，白蘋香散巳多时。,明
275,绝句漫兴十一首,刘基,相思举目万重云，燕去鸿来杳不闻。漫说黄金能得士，只今谁是望诸君。,明
276,绝句漫兴十一首,刘基,五湖风雨夜垂纶，一叶扁舟一粟身。至竟云涛归大壑，烟波还属钓鱼人。绝句漫兴十一首7刘基病客无钱试药方，出门聊复信行藏。争知头上萧萧发，却与游丝较短长。,明
277,绝句漫兴十一首,刘基,池面新荷贴小钱，荷心点点露珠圆。开花结子应堪待，乱荇空萍正可怜。,明
278,绝句漫兴十一首,刘基,袅袅江风转白蘋，轻花乱蕊看成尘。谁能爇取生犀角，采石矶头照水神。,明
279,绝句漫兴十一首,刘基,日落群山返照馀，槐阴梦觉夕阳初。夜闲不畏更筹短，收取流萤映读书。,明
280,绝句漫兴十一首,刘基,白鹭洲边白鹭鸶，一双相对立?褷。日斜隔水分明见，不分人间有别离。,明
281,摸鱼儿·金陵秋夜,刘基,正凄凉，月明孤馆，那堪征雁嘹唳。不知衰鬓能多少，还共柳丝同脆。朱户闭，有瑟瑟萧萧，落叶鸣莎砌。断魂不系，又何必殷勤，啼螀络纬，相伴夜迢递。樵渔事，天也和人较计，虚名枉误身世？流年衮衮长江逝，回首碧云无际。空引睇？但满眼、芙蓉黄菊伤心丽。风吹露洗。寂寞旧南朝，凭阑怀古，零泪在衣袂。,明
282,钟山作十二首,刘基,紫桂吹香媚小山，月华的皪满林间。坐来凉气生虚室，知是山云作雨还。,明
283,钟山作十二首,刘基,松露滴阶星在天，草虫相吊响如弦。宝公塔上西风急，半夜林鸦不得眠。,明
284,钟山作十二首,刘基,九月江南叶未黄，空山松柏夜深凉。玄蝉且莫催徂景，留取幽兰作晚香。,明
285,钟山作十二首,刘基,玄武湖中草自秋，石头城下水长流。繁华过眼成今古，更与牛羊竞一丘。,明
286,钟山作十二首,刘基,春去秋来荣复衰，花残叶落总堪悲。谁能句曲山中去，乞取茅君一虎骑。,明
287,钟山作十二首,刘基,北斗阑干夜未央，钟残虚牖出天香。佛灯相对坐宵寂，坠露满林生白光。,明
288,钟山作十二首,刘基,一炷清香一卷经，世间无事是山僧。何须更卓飞空锡，长使时人恨不能。,明
289,钟山作十二首,刘基,月落山空雾未开，风生咆虎响如雷。树头惊鹊相呼起，欲下还飞一百回。,明
290,钟山作十二首,刘基,白雁萧萧柿叶红，野花开尽六王宫。空馀一道秦淮水，著意西流竟向东。,明
291,钟山作十二首,刘基,策杖登山信早凉，山花涧草总能香。扪萝抱水归来倦，不扫苍苔卧石床。,明
292,钟山作十二首,刘基,袅袅西风散白蘋，冥冥落日起黄尘。青娥不分秋容寂，故染枫林似老人。,明
293,钟山作十二首,刘基,槁叶含风弹夜弦，蟪蛄凄唳荅寒蝉。鸡鸣埭上繁华子，莫向秋霜惜盛年。,明
294,秣陵怀古,刘秩,秣陵风物近如何？兵后登临感慨多。云净石头秋嶂出，月明淮口暮潮过。离人暗滴青衫泪，商女空怀玉树歌。忽忆旧时骢马客，于今白发老山阿。,明
295,更漏子·听雨二首,柳如是,风绣幕，雨帘栊，好个凄凉时候。被儿里，梦儿中，一样湿残红。香焰短，黄昏促，催得愁魂千簇。只怕是，那人儿，浸在伤心绿。,明
296,更漏子·听雨二首,柳如是,花梦滑，杏丝飞。又在冷和风处。合欢被，水晶帏。总是相思块。影落尽，人归去。简点昨宵红泪。都寄与，有些儿，却是今宵雨。,明
297,河传·忆旧,柳如是,花前雨后，暗香小病，真个思清切。梦时节，见他从不轻回。风动也，难寻觅。简点枕痕刚半折。泪滴红绵，又早春文灭。乒儿臂儿，都是那有情人，故把人心摇拽。,明
298,浣溪沙·五更,柳如是,金猊春守帘儿暗，一点旧魂飞不起，几分影梦难飘断。醒时恼见小红楼，朦胧更怕青青岸，薇风涨满花阶院。,明
299,江城子·忆梦,柳如是,梦中本是伤心路。芙蓉泪，樱桃语。满帘花片，都受人心误。遮莫今宵风雨话。要他来，来得么？安排无限销魂事。砑红笺，青绫被。留他无计，去便随他去。算来还有许多时，人近也，愁回处。,明
300,金明池·寒柳,柳如是,有怅寒潮，无情残照，正是萧萧南浦。更吹起，霜条孤影，还记得，旧时飞絮。况晚来，烟浪斜阳，见行客，特地瘦腰如舞。总一种凄凉，十分憔悴，尚有燕台佳句。春日酿成秋日雨。念畴昔风流，暗伤如许。纵饶有，绕堤画舸，冷落尽，水云犹故。忆从前，一点东风，几隔着重帘，眉儿愁苦。待约个梅魂，黄昏月淡，与伊深怜低语。,明
301,两同心·夜景,柳如是,不脱鞋儿，刚刚扶起。浑笑语、灯儿斯守，心窝内、着实有些些怜爱。缘何昏黑，怕伊瞧地。两下糊涂情味。今宵醉里。又填河、风景堪思。况销魂、一双飞去。俏人儿，直恁多情，怎生忘你。,明
302,梦江南·怀人二十首,柳如是,人去也，人去凤城西。细雨湿将红袖意，新芜深与翠眉低，蝴蝶最迷离。,明
303,梦江南·怀人二十首,柳如是,人去也，人去鹭鹚洲。菡萏结为翡翠恨，柳丝飞上钿筝愁。罗幕早惊秋。,明
304,梦江南·怀人二十首,柳如是,人去也，人去画楼中。不是尾诞人散漫，何须红粉玉玲珑。端有夜来风。,明
305,梦江南·怀人二十首,柳如是,人去也，人去小池台。道是多情还不是，若为恨少却教情。一望损莓苔。,明
306,梦江南·怀人二十首,柳如是,人去也，人去绿窗纱。赢得病愁输燕子，禁怜模样隔天涯。好处暗相遮。,明
307,梦江南·怀人二十首,柳如是,人去也，人去玉笙寒。凤子啄残红豆小，雉媒骄拥亵香看。杏子是春衫。,明
308,梦江南·怀人二十首,柳如是,人去也，人去碧梧阴。未信赚人肠断曲，却疑误我字同心。幽怨不须寻。,明
309,梦江南·怀人二十首,柳如是,人去也，人去小棠梨。强起落花还瑟瑟，别时红泪有些些。门外柳相依。,明
310,梦江南·怀人二十首,柳如是,人去也，人去梦偏多。忆昔见时多不语，而今偷悔更生疏。梦里自欢娱。,明
311,梦江南·怀人二十首,柳如是,人去也，人去碧梧阴。未信赚人肠断曲，却疑误我字同心。幽怨不须寻。,明
312,梦江南·怀人二十首,柳如是,人去也，人去夜偏长。宝带乍温青骢意，罗衣轻试玉光凉。薇帐一条香。,明
313,梦江南·怀人二十首,柳如是,人何在，人在蓼花汀。炉鸭自沉香雾暖，春山争绕画屏深。金雀敛啼痕。,明
314,梦江南·怀人二十首,柳如是,人何在，人在小中亭。想得起来匀面后，知他和笑是无情。遮莫向谁生。,明
315,梦江南·怀人二十首,柳如是,人何在，人在月明中。半夜夺他金扼臂，殢人还复看芙蓉。心事好朦胧。,明
316,梦江南·怀人二十首,柳如是,人何在，人在木兰舟。总见客时常独语，更无知处在梳头。碧丽怨风流。,明
317,梦江南·怀人二十首,柳如是,人何在，人在绮筵时。香臂欲抬何处坠，片言吹去若为思。况是口微脂。,明
318,梦江南·怀人二十首,柳如是,人何在，人在石秋棠。好是捉人狂耍事，几回贪却不须长。多少又斜阳。,明
319,梦江南·怀人二十首,柳如是,人何在，人在雨烟湖。篙水月明春腻滑，舵楼风满睡香多。杨柳落微波。,明
320,梦江南·怀人二十首,柳如是,人何在，人在玉阶行。不是情痴还欲住，未曾怜处却多心。应是怕情深。,明
321,梦江南·怀人二十首,柳如是,人何在，人在画眉帘。鹦鹉梦回青獭尾，篆烟轻压绿螺尖。红玉自织织。,明
322,梦江南·怀人二十首,柳如是,人何在，人在枕函边。只有被头无限泪，一时偷拭又须牵。好否要他怜。,明
323,踏莎行·寄书,柳如是,花痕月片，愁头恨尾。临书已是无多泪。写成忽被巧风吹，巧风吹碎人儿意。半帘灯焰，还如梦水。销魂照个人来矣。开时须索十分思，缘他小梦难寻视。,明
324,金陵雨后登楼,彭泽,醉倚危栏看雨收，分明远树见晴洲。千年壮丽山为郭，十里人家水绕楼。燕子近来谁是主，凤凰已去有遗丘。如何东晋诸名士，却上新亭双泪流？,明
325,秦淮词,钱棅,春波几尺浴鹣鹣，姊妹同舟笑语添。每到日斜箫管发，一时人尽卷珠帘。,明
326,游牛首山,钱琦,青山高傍帝城隈，结客相将命酒杯。石路草香人独往，枫林叶暗鸟频来。江回素练云边出，岩献名花雨后开。临眺莫言归去晚，放歌还上夕阳台。,明
327,幕府山,乔宇,绿江村落带林泉，幕府秋晴爽气高。苍岭烟岚开日驭，紫宵宫阙泻银涛。地达多景诗无暇，客是同心与亦豪。道眼向来谁了了，笑真仅海一鸿毛。,明
328,三台洞,盛敏耕,洞古山深雾不开，俨然天上望三台。石扉藤蔓迷樵路，流水桃花引客来。新浸潮痕全失岸，旧题诗句半生苔。仙人何必寻蓬岛，愿结茅亭伴曲隈。,明
329,燕子矶口占,史可法,来家不面母，咫尺犹千里。矶头洒清泪，滴滴沉江底。,明
330,雨花台送客,释宗泐,梁朝雨花台，近在城南陌。不见讲经人，空林澹秋色。登高俯大江，目送千里客。白鸟下沧波，孤帆远山碧。,明
331,桂殿秋·中秋,朔朝霞,秦淮渡，碧波流。一轮皓月照琼楼。仙人掌满金茎露，桂子香飘玉殿秋。,明
332,晚步青溪上,宋濂,溪色涵膏绿，溶漾正堪餐。十步九还辟，清芬袭肺肝。渚牙既戢戢，岸花亦戋戋。洁沤近宜狎，贲鲂清可扪。流念梁陈际，甲第绕其堧。南澨绮钱结，北津铜纲繁。倒景侵寥旷，蒸气湿铅丹。有时作清游，肃舲输轩尊。泛爵溢朱组，簉筵到弹冠。荆偈逞妍曲，秦艳发清弹。唯恐悬象堕，不忧芳年单。繁华随逝水，崇替起哀叹。黄鸟背人飞，响入华林园。,明
333,上巳后二日游幽栖寺,汤显祖,百日斋初过，三春绿已齐。披云眠佛窟，残屐到幽栖。,明
334,宿鸡鸣寺,王宠,昔诵北山文，今栖钟阜云。秋林时夜啸，天乐忽空闻。弟子胡麻荐，头陀庙席分。哪知江海客，不乱衲衣群。,明
335,江口,王世贞,似玉鲈鱼鲙，橙丝缕更鲜。徘徊欲下箸，从此定何年。,明
336,清明日谒孝陵步屧而下稍就肩舆抵观音门即事作,王世贞,不尽钟山紫，能令步屧便。涛声柏树杪，晓色桃花前。娇女怯上冢，贫家轻禁烟。后湖如练白，第少橛头船。,明
337,登阅江楼,王守仁,绝顶楼荒旧有名，高皇曾此驻龙旌。险存道德虚天堑，守在蛮夷岂石城。山色古今馀王气，江流天地变秋声。登临授简谁能赋？千古新亭一怆情。,明
338,过天生桥,王守仁,水光如练落长松，云际天桥隐白虹。辽鹤不来华表烂，仙人一去石桥空。徒闻鹊驾横秋夕，谩说秦鞭到海东。移放长江还济险，可怜虚却万山中。,明
339,咏良知四首,王守仁,个个人心有仲尼，自将闻见苦遮迷。而今指与真头面，只是良知更莫疑。,明
340,咏良知四首,王守仁,问君何事日憧憧，烦恼场中错用功。莫道圣门无口诀，良知两字是参同。,明
341,咏良知四首,王守仁,人人自有定盘针，万化根源总在心。却笑从前颠倒见，枝枝叶叶外头寻。,明
342,咏良知四首,王守仁,无声无臭独知时，此是乾坤万有基。抛却自家无尽藏，沿门持钵效贫儿。,明
343,游观音岩燕子矶因感梁王达摩故事,王叔承,观音高阁迥岩扉，客酒凭陵燕子矶。山带石城孤寺立，潮平江国乱帆飞。故宫木叶空金碗，荒渡芦花失宝衣。我亦乘风欲西逝，少林秋老白云归。,明
344,送友夏友夏赠诗有天涯流落同之句,王微,去去应难问，寒空叶自红。此生已沦落，犹幸得君同。,明
345,忆秦娥·戏留谭友夏,王微,闲思遍，留君不住惟君便。惟君便。石尤风急，去心或倦。未见烟空帆一片，已挂离魂随梦断。随梦断。翻怨天涯，这番重见。,明
346,醉春风·怨思,王微,心似当时醉，眼到何时睡。灯火落尽影疑冰。悔，悔，悔。展转寻思，是谁催促，别时偏易。无限天涯泪，难定天涯会。接君尺素表离情。啐，啐，啐。一半模糊，不知梦里，问他真伪。,明
347,游幕府寺,王韦,事往遗墟在，年深古殿开。石床横蔓草，岩洞长莓苔。,明
348,玉漏迟·元宵奉陈静斋宪长,王韦,今宵春正好，卷帘无那，客中情绪。连日眉梢，暂放片时还聚。薄宦辞家几许，叹骨肉、水萍风絮。留不住。纷纷客泪，两行如澍。缅想此日家园，正儿女团栾，烧灯时序。明月依人，空照一樽清醑。深谢东君慰我，喜投赠、玉堂佳句。高唱处。乳鸦乱翻庭树。,明
349,赠别宋先生东归,王祎,忆从夫子游，岁月今两纪。义维师友兼，道实贤哲儗。及兹客江东，三载接栖止。辩理钟扣筳，论文车合轨。晨昏奉周旋，骨肉同彼此。琴音子期知，剑气张华指。斯文已云坠，高谊庶兹倚。君今荷君恩，予告旋田里。虽云抱微疢，宁无动深喜。高堂有严君，候门多稚子。初筵谐笑谈，中馈具甘旨。以兹自怡愉，亦足忘药饵。返岫烛飞云，归海观流水。物理谅皆然，人情讵能已。绸缪念往昔，契阔慨今始。怆焉惕中肠，临书泪盈纸。,明
350,小庭花,王月,何处逢春不可怜，板桥柳色覆晴川。莺啼新水满塘烟。舞蝶尽随歌扇下，落花偏逐舞裙前，楼台灯火一更天。,明
351,秣陵竹枝词四首,文震亨,璩床开印翠微间，朝请全稀退食便。呵殿也堪成韵致，此中官府又神仙。,明
352,秣陵竹枝词四首,文震亨,尚食宫监往直庐，退闲丞相府中居。貂珰一样中侍常，三日湖头打饭鱼。,明
353,秣陵竹枝词四首,文震亨,同姓编氓异姓侯，上公出不辟行驺。诸曹未识勋臣贵，每到朝陵压上头。,明
354,秣陵竹枝词四首,文震亨,秦淮冬尽不堪观，桃叶官舟阁浅滩。一夜渡头春水到，家家重漆赤栏干。,明
355,谒江浦庄先生留宿定山草堂,文徵明,十亩青松四面山，草堂宛转乱流间。若非清福安能主，为访高人得暂闲。竹圃眠云秋濯濯，水舂孤枕夜潺潺。就中何事尤堪羡，国是人非了不关。,明
356,雨花台上,文徵明,雨花台上雨初乾，野色江光落坐间。岂谓旅游逢九日，共来把酒看三山。老年节物偏生感，到处云林不负閒。落木满空秋万里，暝禽遥带夕阳还。,明
357,登蒋山,乌斯道,作镇皇州势独雄，英英紫气散晴峰。龙蟠实为金陵重，鹤怨曾因蕙帐空。云拥禅关新建塔，花明潜邸旧行宫。试凌绝顶闲凭眺，锦绣山河感慨中。,明
358,鸡鸣寺,吴承恩,地拔凭观豁，廊回引步深。晚云山有态，秋寺树多阴。徙倚弥成趣，频来为写心。平生奇尚在，随处具登临。,明
359,鸡笼山,吴宽,秋尽荒山鸟迹稀，拂衣独上扣柴扉。屋头鹿下缘青涧，树杪僧行入翠微。千里风烟搔短鬓，六朝文物付斜晖。悠悠身世浑如此，目断天边一雁飞。,明
360,过淮阴有感,吴伟业,落木淮南雁影高，孤城残日乱蓬蒿。天边故旧愁闻笛，市上儿童笑带刀。世事真成反招隐，吾徒何处续离骚。昔人一饭犹思报，廿载恩深感二毛。,明
361,过淮阴有感,吴伟业,登高怅望八公山，琪树丹崖未可攀。莫想阴符遇黄石，好将鸿宝驻朱颜。浮生所欠止一死，尘世无繇识九还。我本淮王旧鸡犬，不随仙去落人间。,明
362,贺新郎|病中有感,吴伟业,万事催华发。论龚生、天年竟夭，高名难没。吾病难将医药治，耿耿胸中热血。待洒向、西风残月。剖却心肝今置地，问华佗、解我肠千结。追往恨，倍凄咽。故人慷慨多奇节。为当年、沈吟不断，草间偷活。艾炙眉头瓜喷鼻，今日须难决绝。早患苦，重来千叠。脱屣妻孥非易事，竟一钱、不值何须说。人世事，几完缺。,明
363,满江红·蒜山怀古,吴伟业,沽酒南徐，听夜雨、江声千尺。记当年、阿童东下，佛狸深入。白面书生成底用？萧郎裙屐偏轻敌。笑风流北府好谈兵，参军客。人事改，寒云白。旧垒废，神鸦集。尽沙沉浪洗，断戈残戟。落日楼船鸣铁锁，西风吹尽王侯宅。任黄芦苦竹打寒潮，渔樵笛。,明
364,台城,吴伟业,形胜当年百战收，子孙容易失神州。金川事去家还在，《玉树》歌残恨未休。徐邓功勋谁甲第，方黄骸骨总荒丘。可怜一片秦淮月，曾照降幡出石头。,明
365,元武湖,吴伟业,舟西望接陂陀，千顷澄潭长绿莎。六代楼船供士女，百年版籍重山河。平川岂习昆明战，禁地须通太液波。烟水不关兴废感，夕阳闻已唱渔歌。,明
366,圆圆曲,吴伟业,鼎湖当日弃人间，破敌收京下玉关，恸哭六军俱缟素，冲冠一怒为红颜。红颜流落非吾恋，逆贼天亡自荒宴。电扫黄巾定黑山，哭罢君亲再相见。相见初经田、窦家，侯门歌舞出如花。许将戚里箜篌伎，等取将军油壁车。家本姑苏浣花里，圆圆小字娇罗绮。梦向夫差苑里游，宫娥拥入君王起。前身合是采莲人，门前一片横塘水。横塘双桨去如飞，何处豪家强载归。此际岂知非薄命，此时唯有泪沾衣。薰天意气连宫掖，明眸皓齿无人惜。夺归永巷闭良家，教就新声倾坐客。坐客飞觞红日暮，一曲哀弦向谁诉?白晰通侯最少年，拣取花枝屡回顾。早携娇鸟出樊笼，待得银河几时渡?恨杀军书抵死催，苦留后约将人误。相约恩深相见难，一朝蚁贼满长安。可怜思妇楼头柳，认作天边粉絮看。遍索绿珠围内第，强呼绛树出雕阑。若非壮士全师胜，争得蛾眉匹马还?蛾眉马上传呼进，云鬟不整惊魂定。蜡炬迎来在战场，啼妆满面残红印。专征萧鼓向秦川，金牛道上车千乘。斜谷云深起画楼，散关月落开妆镜。传来消息满江乡，乌桕红经十度霜。教曲伎师怜尚在，浣纱女伴忆同行。旧巢共是衔泥燕，飞上枝头变凤凰。长向尊前悲老大，有人夫婿擅侯王。当时只受声名累，贵戚名豪竞延致。一斛明珠万斛愁，关山漂泊腰肢细。错怨狂风飏落花，无边春色来天地。尝闻倾国与倾城，翻使周郎受重名。妻子岂应关大计?英雄无奈是多情。全家白骨成灰土，一代红妆照汗青。君不见馆娃初起鸳鸯宿，越女如花看不足。香径尘生乌自啼，屧廊人去苔空绿。换羽移宫万里愁，珠歌翠舞古梁州。为君别唱吴宫曲，汉水东南日夜流!,明
367,自叹,吴伟业,误尽平生是一官，弃家容易变名难。松筠敢厌风霜苦，鱼鸟犹思天地宽。鼓枻有心逃甫里，推车何事出长干。旁人休笑陶弘景，神武当年早挂冠。,明
368,秦淮斗草篇,吴兆,乐游苑内花初开，结绮楼前春早来。春色染山还染水，春光衔柳又衔梅。此时芳草萋萋长，秦淮女儿多闲想。闲想玉闺间，罗衣正试单。芳飙入户吹帷动，巧鸟当窗搅梦残。因娇丽日长安道，相戏相耍斗芳草。芳草匝初齐，茸茸没马蹄。芳草远如暮，望望迷人步。将绿将黄不辨名，和烟和雾那知数。凤凰台上旧时基，燕雀湖边当日路。结伴踏春春可怜，花气衣香浑作烟。谁分迟迟独落后，谁能采采不争前。袅袅桑间路，佳期何暇顾。悠悠淮水湄，远道不遑思。空生谢客西堂梦，徒怨湘娥南浦离。未鸣鹈筜先愁歇，乍啭仓庚正及时。正及时，先愁歇。密取畏人窥，疾行防藓滑。入深翠湿衣，缘高香袭袜。搴若将何为？束刍欲待谁？茜红犹胜颊，荑白却惭肌。薜荔裁衣安可被，菖蒲结带岂堪垂。盈匊盈襜罗众芳，蛾飞蝶绕满衣裳。兰皋藉作争衡地，蕙畹翻为角敌场。分行花队逐，对垒叶旗张。花花非一色，叶叶两相当。君有麻与枲，妾有葛与藟。君有萧与艾，妾有兰与芷。君有合欢枝，妾有相思子。君有拔心生，妾有断肠死。嬴归若个中，输落阿谁里。相向无言转自愁，芳坰过客忽疑秋。别本辞柯何倚托，倾青委绿满郊丘。虽残已受妍心惜，纵贱曾经纤手摘。芍药多情且自留，蘼芜有恨从教掷。人生宠爱几能终，人心安得采时同。萦愁结念寻归径，接佩连裾趁晚风。情知朽腐随泥滓，会化流萤入幕中。,明
369,故宫行,夏完淳,朝登建康城，暮宿丹阳道。黄尘落日大江流，紫陌微寒故宫草。故宫烟雨动新愁，华屋参差成古丘。当时罗绮三千户，何处莺花十二楼？六代繁华如在眼，真龙不动河山转。春光缥缈景阳宫，月色徘徊芳乐苑。细雨深宫花落迟，轻风合殿香飘远。花香十里到平康，莫愁歌舞冶游郎。侠少尽骑青络马，交游争系紫罗囊。鸳鸯两两芙蓉沼，鹦鹉双双玳瑁梁。一朝景物如反掌，富贵风流竟长往。玄武池边暮雨来，朱雀门前春草长。美女琵琶塞上行，绮构云连空复情。行人夜雨乌衣巷，归雁秋风白下城。登临千载空回首，陈井梁宫竟谁有！游鹿争衔上苑花，流莺自啭台城柳。台城下接孝陵西，无限枝头乌夜啼。杨花风起过江去，薄暮如烟满大堤。,明
370,吴江野哭,夏完淳,江南三月莺花娇，东风系缆垂虹桥。美人意气埋尘雾，门前枯柳风萧萧。有客扁舟泪成血，三千珠履音尘绝。晓气平连震泽云，春风吹落吴江月。平陵一曲声杳然，灵旗惨淡归荒烟。茫茫沧海填精卫，寂寂空山哭杜鹃。梦中细语曾闻得，苍黄不辨公颜色。江上非无吊屈人，座中犹是悲田客。感激当年授命时，哭公清夜畏人知。空闻蔡琰犹堪赎，便作侯芭不敢辞。相将洒泪衔黄土，筑公虚冢青松路。年年同祭伍胥祠，人人不上要离墓。,明
371,细林野哭,夏完淳,细林山上夜乌啼，细林山下秋草齐。有客扁舟不系缆，乘风直下松江西。却忆当年细林客，孟公四海文章伯。昔日曾来访白云，落叶满山寻不得。始知孟公湖海人，荒台古月水粼粼。相逢对哭天下事，酒酣睥睨意气亲。去岁平陵鼓声死，与公同渡吴江水。今年梦断九峰云，旌旗犹映暮山紫。潇洒秦庭泪已挥，仿佛聊城矢更飞。黄鹄欲举六翮折，茫茫四海将安归？天地局脊日月促，气如长虹葬鱼腹。肠断当年国士恩，剪纸招魂为公哭。烈皇乘云御六龙，攀髯控驭先文忠。君臣地下会相见，泪洒阊阖生悲风。我欲归来振羽翼，谁知一举入罗弋！家世堪怜赵氏孤，到今竟作田横客。呜呼抚膺一声江云开，身在罗网且莫哀！公乎公乎，为我筑室傍夜台，霜寒月苦行当来！,明
372,一剪梅·咏柳,夏完淳,无限伤心夕照中，故国凄凉，剩粉余红。金沟御水自西东，昨岁陈宫，今岁隋宫。往事思量一晌空，飞絮无情，依旧烟笼。长条短叶翠濛濛，才过西风，又过东风。,明
373,古意,谢承举,峨峨石头城，下有长短亭。城前江茫茫，亭边柳青青。行人重离别，词客倾醁醽。东望莫愁湖，西连白鹭汀。华辀送叠鼓，危橹挂飞舲。隔岸商女歌，歌声君莫听。,明
374,画雁,谢承举,湖上芦黄水拍天，湖头人去少书传。秋窗正有孤眠客，莫送哀声到枕边。,明
375,梦中作,谢承举,璚瑶洲畔拾芙蓉，玉女青童两队从。明月一江天似水，夜凉骑鹤下西峰。,明
376,旅次石头岸,徐惟起,缥缈孤城见石头，长淮云水自悠悠。孤村柳色连荒驿，两岸芦花隐钓舟。残月微钟京口夜，澹烟疏雨秣陵秋。客中不尽怀乡感，南雁一声双泪流。,明
377,恭谒孝陵正韵,徐渭,二百年来一老生，白头落魄到西京。疲驴狭路愁官长，破帽青衫拜孝陵。亭长一杯终马上，桥山万岁始龙迎。当时事业难身遇，冯仗中官说与听。,明
378,燕子矶观音阁,徐渭,青山如美人，楼观即奁妆。若无一片妙，镜丽苦不昌。兹石一何幸，值此江中央。上乘巨构支，下集帆与樯。朱碧得水鲜，凫雁拂波光。烟雾不见海，神去万里长。我与三友俱，兼以僮仆双。日西买市饭，半道谢驴缰。归来乏灯烛，微雨沾我裳。沽酒不成醉，颓然倒方床。犹梦立阁中，遥观大鱼翔。,明
379,皇帝行幸南京歌十首,薛蕙,白鹭洲边玉帐开，锦帆东指凤凰台。怪底鲸鲵窜江底，君王驾驭六龙来。,明
380,皇帝行幸南京歌十首,薛蕙,天风吹动翠云裘，坐看楼船下石头。江左重瞻天子气，金陵长作帝王州。,明
381,皇帝行幸南京歌十首,薛蕙,建业城西江水回，千官遥望翠华来。天子双鞬悬锦带，近臣争上万年杯。,明
382,皇帝行幸南京歌十首,薛蕙,翩翩翠盖覆鸣銮，诏许都人夹道看。乐府尽歌杨柳曲，后车多著鵔鸃冠。,明
383,皇帝行幸南京歌十首,薛蕙,忆昔高皇定鼎年，钟山龙驭已登仙。八叶神孙因耀武，衮衣亲得拜陵前。,明
384,皇帝行幸南京歌十首,薛蕙,燕姬玉袖抱箜篌，马上长随翠辇游。春来照影秦淮水，爱杀江南云母舟。,明
385,皇帝行幸南京歌十首,薛蕙,淮水南边是狭邪，蛾眉临水折江花。日暮龙舟泊何处，玉床抛在五侯家。,明
386,皇帝行幸南京歌十首,薛蕙,玄武湖中绿水多，君王日日爱经过。宫女能为荡舟戏，中官学唱采莲歌。,明
387,皇帝行幸南京歌十首,薛蕙,吴王雉翳春依草，宋帝羊车夜逐花。总是南朝旧时事，我皇行乐倍繁华。,明
388,皇帝行幸南京歌十首,薛蕙,三月江南莺乱啼，江边桃叶映春堤。不是行宫淹北上，金陵花月使人迷。,明
389,金人捧露盘·咏秋海棠,杨宛,记春光，繁华日，万花丛。正李衰、桃谢匆匆。侬家姊妹，妖枝艳蕊笑东风。薄情曾共春光去，惆怅庭空。到如今，馀孤干，羞桃李，一园中。怜娇姝、试沐新红。恐伤姊意，含芳敛韵绮窗东。邻家不分伊偏占，放出芙蓉。,明
390,浪淘沙·海棠,杨宛,尽日若含愁，别样娇羞，晚凉香散上帘钩。带露摘来斜插鬓，一段风流。蛩语玉阶幽，又是深秋，相携闲对小妆楼。不解断肠伊似我，我似伊否。,明
391,柳枝·春闺,杨宛,愁见平川带露披，晚烟迷。悠悠荡荡欲斜欹，恨依依。转辗风前无意绪，郎何处。乌丝阑上写新题，倩谁携。倚遍朱阑咏柳枝，一丝丝，无端牵引，薄情儿效参差，拈起幽怀谁共说，应难，闷教鹦鹉咏新诗，骂郎辞。,明
392,鹧鸪天·七夕后一日咏织女,杨宛,迢递佳期又早休，鹊桥无计为迟留。临风吹散鸳鸯侣，对月空思鸾凤俦。从别后，两悠悠，封题锦字倩谁投。金梭慵整添愁绪，泪逐银河不断流。,明
393,朱雀航,杨文骢,野航月冷草萧萧，曾照当年劫火烧。遗恨至今不断流，酸风昨夜返寒潮。,明
394,题方正学先生祠堂,叶向高,燕歌一夜满都城，大内罘罳火彻明。无复看书延侍讲，仍传天语劳先生。两朝事往君恩在，十族烟销诏草成。为问精灵何处是，雨花台畔子规声。,明
395,卜算子·读陶诗拈句三十四首（部分）,易震吉,日日欲止之，弗止何时已，所以柴桑处士诗，二十言皆止。,明
396,贺新郎·送友人之合（部分）,易震吉,数年间、可痛民脂﹐半疲师饷。,明
397,念奴娇·读稼轩集用大江东去韵,易震吉,期思渡口，来青兕、共诧天生神物。叠嶂西驰，旋万马，压倒东坡赤壁。婢子琵琶，儿童篥，那解阳春雪。绍兴相望，如公应号词杰。公岂仅仅词人。,明
398,沁园春·过陶靖节故里（部分）,易震吉,焉知靖节留名，愿只爱、荒畴数亩耕。,明
399,秋日登清凉台,于若瀛,市远旷佛宇，霜林绚如绣。孤阜凭风回，突出香台后，危亭昌其顶，面势巧为构。峨嶻钟岫近，睥睨江光透。雄压白门丽，峻掩金川秀。落木响空檐，飘岚润衣袖。薄暮未肯下，远灯乱出宿。,明
400,桂枝香·和王介甫,余怀,江山依旧，怪卷地西风，忽然吹透。只有上阳白发，江南红豆。繁华往事空流水，最飘零、酒狂诗瘦。六朝花鸟，五湖烟月，几人消受？问千古英雄谁又？况伯业消沉，故园倾覆。四十余年，收拾舞衫歌袖。莫愁艇子桓伊笛，正落叶、乌啼时候。草堂人倦，画屏斜倚，盈盈清昼。,明
401,金陵杂感,余怀,六朝佳丽晚烟浮，擘阮弹筝上酒楼。小扇画鸾乘雾去，轻帆带雨入江流。山中梦冷依弘景，湖畔歌残倚莫愁。吴殿金钗梁院鼓，杨花燕子共悠悠。,明
402,摸鱼儿·和辛幼安,余怀,最伤情，落花飞絮，牵惹春光不住。佳人缥缈朱楼下，一曲清歌何处?莺无语，谁传道，桃花人面黄金缕。霍王小女。恨芳草王孙，书生薄倖，空写断肠句。江南好，茂苑繁雄如故。画舡多少箫鼓。吴宫花草随风雨。更有千门万户。苏台暮。君不见，夷光少伯皆尘土。斜阳无主。看鸥鸟忘机，飞来飞去，只在烟深处。,明
403,念奴娇·和苏子瞻,余怀,狂奴故态，卧东山白眼，看他世上。老子一生贫彻骨，不学黔娄模样。醉倒金尊，笑呼银汉，自命风骚将。楼高百尺，峨嵋堪作屏障。追想五十年前，文章意气，尽淋漓悲壮。一自金铜辞汉后，曾共楚囚相向。司马青衫，内家红袖，此地空惆怅。花奴打鼓，声声唤醒瑜亮。,明
404,沁园春·和刘后村,余怀,老去悲秋，菊蕊盈头，竹叶盈杯。正洞庭木落，宫莺乍别。楚天云净，旅雁初回。天许闲人，人寻韵事，高筑栽花十丈台。催租吏，纵咆哮如虎，如我何哉。东篱更葺茅斋。邺架上，藏书万卷堆。叹年将半百，须髯如戟。运逢百六，心事成灰。莫话封侯，休言献策，只劝先生归去来。平生恨，恨相如太白，未是奇才。,明
405,永遇乐·和辛幼安,余怀,擘脯弹筝，杖矛雪足，慷慨如此。壮士横刀，美人却扇，总为多情使。胸中五岳，梦中三岛，不觉一时奋起。叹浮生、短衣破帽，应羞碌碌馀子。天涯衰草，斜阳归骑，认得萧萧故垒。四十九年，青楼白马，一觉扬州耳。谢家安石，王家逸少，日在风流丛里。纵今后、及时行乐，逍遥而已。,明
406,咏怀古迹,余怀,簇簇人闻马粪香，江东风俗美诸王。莫言此巷无寻处，处处皆成马粪场。,明
407,和秦淮难女宋蕙湘旅壁韵,张煌言,猎火横江铁骑催，六朝锁钥一时开。玉颜空作琵琶怨，谁教明妃出塞来！,明
408,游惠济寺,张瑄,胜境汤泉甲一方，白云深处有僧房。梅花落讶初飞雪，草色浓凝未着霜。,明
409,临江仙·芙蓉亭怀郑奇逢,郑如英,夜半忽惊风雨骤，晓来寒透衾裯。萧条景色懒登楼。衡阳归雁杳，幽恨上眉头。台空院废人依旧，月沈云淡花羞。芙蓉寂寞小亭秋。黄花伤晚落，相对倍添愁。,明
410,秣陵桃叶歌,钟惺,女儿十五未知羞，市上门前作伴游。今日相邀佯不出，郎家昨送玉搔头。,明
411,三月三日雨中登雨花台,钟惺,去年当上巳，记集寇家亭。今昔分阴霁，悲欢异醉醒。可怜三月草，未了六朝青。花作残春雨，春归不肯停。,明
412,雨后灵谷看梅花,钟惺,曰为梅花至，松阴先看山。此怀难以喻，其事自相关。共在香光内，分行涧壑间。却思人散后，寒月守潺爱。,明
413,春日移居六首,周晖,只隔秦淮路，清幽与市分。溪声数番雨，鹤梦几重云。古研临池洗，名香扫石焚。客来方坐定，鸟语恰殷勤。,明
414,春日移居六首,周晖,蹇士何须赋，幽人不厌寻。有时忽大笑，无事只长吟。闻道晚知浅，结交贫觉深。涧边芳草色，消尽一春心。,明
415,春日移居六首,周晖,负郭久无田，幽居仅数椽。绿尊堪累月，青镜不藏年。客至渔樵半，狂来笑语偏。周颙有猿鹤，尚在北山颠。,明
416,春日移居六首,周晖,垂柳绿依依，烟萝护竹扉。酒醒双燕语，病起乱花飞。绣涩芙蓉剑，轻便薜荔衣。转因贫与懒，渐觉昔年非。,明
417,春日移居六首,周晖,最怜佳丽地，萧散惬幽情。不著《潜夫论》，无求处士名。莺啼催小饮，鹤步伴闲行。欲结村中社，题诗报友生。,明
418,春日移居六首,周晖,春风花事过，空翠落垂藤。白版扉常闭，鸟皮几独凭。半酣疑有得，多病掩无能。一室何萧索，分明似野僧。,明
419,玄武湖,朱孟震,玄武湖头春可怜，绕堤花柳媚遥天。风微凫鹭参差下，日丽楼台紫翠连。龙气深秋晴似雨，马蹄芳草暖浮烟。白云自是神仙署，谁道蓬莱弱水边。,明
420,宿献花岩作,朱应登,名山隔岁与心期，古寺经过再赋诗。僮仆解装先藉草，主僧留客旋烹葵。泉鸣涧壑秋生驶，树隐房栊日上迟。岂独有缘参法界，同行吏部共襟期。,明
421,宿献花岩作,朱应登,长廊卷幔得閒凭，南国秋容望不胜。香阁梵音传远磬，石幢寒影护悬灯。山深疑有长生药，寺古应多入定僧。人语忽然飘下界，始知身在白云层。,明
422,祖堂山,朱应登,长廊卷幔得闲凭，南国秋容望不胜。香阁梵音传远磬，石幢寒影护悬灯。山深疑有长生药，寺古应多入定僧。人语忽然飘下界，始知身在白云层。,明
423,春望牛首,朱元璋,遥岑峙立势苍然，春听莺啼景物鲜。叠嶂倚天江月外，三山映带石城边。,明
424,天界寺春雀,朱元璋,春风夜雨沐花妍，晓霁檐前雀噪喧。孰谓可知机里事，飘然翕翮舞长天。,明
425,咏鸡鸣,朱元璋,鸡叫一声撅一撅，鸡叫二声撅二撅。三声唤出扶桑日，扫退残星与晓月。,明
426,咏菊花,朱元璋,百花发时我不发，我若发时都吓杀！要与西风战一场，遍身穿就黄金甲。,明
427,咏燕子矶,朱元璋,燕子矶兮一秤砣，长虹作杆又如何？天边弯月是钩挂，称我江山有几多。,明
428,赠刘伯温,朱元璋,妙策良才建朕都，亡吴灭汉显英谟。不居凤阁调金鼎，却入云山炼玉炉。事业堪同商四老，功劳卑贱管夷吾。先生叱去归何处，朝入青山暮泛湖。,明
429,钟山云雨,朱元璋,崔嵬万怪玉笼葱，叆叇云浓雨碧松。千古钟灵佳气盛，几年淮秀瑞光明。倚天绝壁参银汉，拔地穹崖搆梵宫。时向望中闲极目，神机造化正鸿濛。,明
430,鸡笼山房雨霁,朱曰藩,客楼睡起西日曛，钟山曳曳拥归云。镜中岛屿后湖出，花外池台上苑分。何处攀龙光禄宴，当年怨鹤草堂文。残英尽及东林醉，莫遣流莺醒后闻。,明
431,高淳道中,祝允明,柴门对树树临流，春日迟迟满客舟。一种江南千里景，只闻鸡犬不闻鸥。,明
432,端午食赐粽有感,庄昶,蓬莱宫中悬艾虎，舟满龙池竞箫鼓。千官晓缀紫宸班，拜向彤墀贺重午。大官角黍菰蒲香，彩绳万缕云霞光。天恩敕赐下丹陛，琼筵侑以黄金觞。东南米价高如玉，江淮饿莩千家哭。官河戍卒十万艘，总向天厨挽飞粟。君门大嚼心岂安，谁能持此回凋残。小臣自愧悠悠者，救时无术真素餐。,明
433,雨花台送客,宗泐,梁朝雨花台，近在城南陌。不见讲经人，空林澹秋色。登高俯大江，目送千里客。白鸟下沧波，孤帆远山碧。,明
434,春日赴白鹭洲,邹元标,春水引行舟，桃花夹岸流。沙明栖一鹭，雨过语双鸥。浊酒浇孤兴，青山笑晚愁。萋萋芳草绿，无语对江洲。,明
435,采桑子,冯延巳,小庭雨过春将尽，片片花飞。独折残枝，无语凭阑只自知。玉堂香暖珠帘卷，双燕来归。君约佳期，肯信韶华得几时。马嘶人语春风岸，芳草绵绵。杨柳桥边，落日高楼酒旆悬。旧愁新恨知多少，目断遥天。独立花前，更听笙歌满画船。西风半夜帘栊冷，远梦初归。梦过金扉，花谢窗前夜合枝。昭阳殿里新翻曲，未有人知。偷取笙吹，惊觉寒蛩到晓啼。酒阑睡觉天香暖，绣户慵开。香印成灰，独背寒屏理旧眉。朦胧却向灯前卧，窗月徘徊。晓梦初回，一夜东风绽早梅。小堂深静无人到，满院春风。惆怅墙东，一树樱桃带雨红。愁心似醉兼如病，欲语还慵。日暮疏钟，双燕归栖画阁中。画堂灯暖帘栊卷，禁漏丁丁。雨罢寒生，一夜西窗梦不成。玉娥重起添香印，回倚孤屏。不语含情，水调何人吹笛声。笙歌放散人归去，独宿江楼。月上云收，一半珠帘挂玉钩。起来检点经游地，处处新愁。凭仗东流，将取离心过橘州。昭阳记得神仙侣，独自承恩。水殿灯昏，罗幕轻寒夜正春。如今别馆添萧索，满面啼痕。旧约犹存，忍把金环别与人。微风帘幕清明近，花落春残。尊酒留欢，添尽罗衣怯夜寒。愁颜恰似烧残烛，珠泪阑干。也欲高拌，争奈相逢情万般。画堂昨夜愁无睡，风雨凄凄。林鹊争栖，落尽灯花鸡未啼。年光往事如流水，休说情迷。玉箸双垂，只是金笼鹦鹉知。寒蝉欲报三秋候，寂静幽居。叶落闲阶，月透帘栊远梦回。昭阳旧恨依前在，休说当时。玉笛才吹，满袖猩猩血又垂。洞房深夜笙歌散，帘幕重重。斜月朦胧，雨过残花落地红。昔年无限伤心事，依旧东风。独倚梧桐，闲想闲思到晓钟。花前失却游春侣，极目寻芳。满眼悲凉，纵有笙歌亦断肠。林间戏蝶帘间燕，各自双双。忍更思量，绿树青苔半夕阳。,南唐
436,蝶恋花,冯延巳,几度凤楼同饮宴。此夕相逢，却胜当时见。低语前欢频转面，双眉敛恨春山远。蜡烛泪流羌笛怨。偷整罗衣，欲唱情犹懒。醉里不辞金爵满，阳关一曲肠千断。,南唐
437,归国遥,冯延巳,何处笛？深夜梦回情脉脉，竹风檐雨寒窗隔。离人几岁无消息，今头白，不眠特地重相忆。春艳艳，江上晚山三四点，柳丝如剪花如染。香闺寂寂门半掩，愁眉敛，泪珠滴破胭脂脸。江水碧，江上何人吹玉笛，扁舟远送潇湘客。芦花千里霜月白，伤行色，来朝便是关山隔。,南唐
438,临江仙,冯延巳,冷红飘起桃花片，青春意绪阑珊。画楼帘幕卷轻寒，酒馀人散去，独自凭栏杆。夕阳千里连芳草，萋萋愁煞王孙。徘徊飞尽碧天云，凤笙何处，明月照黄昏。,南唐
439,临江仙·秣陵江上多离别,冯延巳,秣陵江上多离别，雨晴芳草烟深。路遥人去马嘶沉。青帘斜挂，新柳万枝金。隔江何处吹横笛？沙头惊起双禽。徘徊一晌几般心。天长烟远，凝恨独沾襟。,南唐
440,南乡子（细雨湿流光）,冯延巳,细雨湿流光，芳草年年与恨长。烟锁凤楼无限事，茫茫。鸾镜鸳衾两断肠。魂梦任悠扬，睡起杨花满绣床。薄悻不来门半掩，斜阳。负你残春泪几行。,南唐
441,鹊踏枝,冯延巳,谁道闲情抛掷久？每到春来，惆怅还依旧。日日花前常病酒，不辞镜里朱颜瘦。河畔青芜堤上柳，为问新愁，何事年年有？独立小桥风满袖，平林新月人归后。,南唐
442,鹊踏枝（几日行云何处去）,冯延巳,几日行云何处去？忘却归来，不道春将暮。百草千花寒食路，香车系在谁家树。泪眼倚楼频独语。双燕飞来，陌上相逢否？撩乱春愁如柳絮。悠悠梦里无寻处。,南唐
443,鹊踏枝（梅落繁枝千万片）,冯延巳,梅落繁枝千万片，犹自多情，学雪随风转。昨夜笙歌容易散，酒醒添得愁无限。楼上春山寒四面，过尽征鸿，暮景烟深浅。一晌凭栏人不见，鲛绡掩泪思量遍,南唐
444,鹊踏枝（秋入蛮蕉风半裂）,冯延巳,秋入蛮蕉风半裂，狼籍池塘，雨打疏荷折。绕砌蛩声芳草歇，愁肠学尽丁香结。回首西南看晚月，孤雁来时，塞管声呜咽。历历前欢无处说，关山何日休离别。,南唐
445,阳春集·采桑子,冯延巳,樱桃谢了梨花发，红白相催。燕子归来，几度香风绿户开。人间乐事知多少，且酹金杯。管咽弦哀，慢引萧娘舞袖回。,南唐
446,阳春集·点绛唇,冯延巳,荫绿围红，梦琼家在桃源住。画桥当路，临水双朱户。柳径春深，行到关情处。颦不语，意凭风絮，吹向郎边去。,南唐
447,阳春集·芳草渡,冯延巳,梧桐落，蓼花秋。烟初冷，雨才收。萧条风物正堪愁。人去后，多少恨，在心头。燕鸿远，羌笛怨，渺渺澄江一片。山如黛，月如钩。笙歌散，魂梦断，倚高楼。,南唐
448,阳春集·更漏子,冯延巳,金剪刀，青丝发，香墨蛮笺亲札。和粉泪，一时封，此情千万重。垂蓬鬓，尘青镜，已分今生薄命。将远恨，上高楼，寒江天外流。,南唐
449,阳春集·更漏子,冯延巳,秋水平，黄叶晚，落日渡头云散。抬朱箔，挂金钩，暮潮人倚楼。欢娱地，思前事，歌罢不胜沉醉。消息远，梦魂狂，酒醒空断肠。,南唐
450,阳春集·更漏子,冯延巳,风带寒，秋正好，蕙兰无端先老。云杳杳，树依依，离人殊未归。搴罗幕，凭朱阁，不独堪悲寥落。月东出，雁南飞，谁家夜捣衣。,南唐
451,阳春集·更漏子,冯延巳,夜初长，人近别，梦断一窗残月。鹦鹉睡，蟪蛄鸣，西风寒未成。红蜡烛，半棋局，床上画屏山绿。搴绣幌，倚瑶琴，前欢泪满襟。,南唐
452,阳春集·更漏子,冯延巳,雁孤飞，人独坐，看却一秋空过。瑶草短，菊花残，萧条渐向寒。帘幕里，青苔地，谁信闲愁如醉。星移后，月圆时，风摇夜合枝。,南唐
453,阳春集·贺圣朝,冯延巳,金丝帐暖牙床稳，怀香方寸。轻颦轻笑，汗珠微透，柳沾花润。云鬟斜坠，春应未已，不胜娇困。半欹犀枕，乱缠珠被，转羞人问。,南唐
454,阳春集·鹤冲天,冯延巳,晓月坠，宿云披，银烛锦屏帏。建章钟动玉绳低，宫漏出花迟。春态浅，来双燕，红日初长一线。严妆欲罢啭黄鹂，飞上万年枝。,南唐
455,阳春集·浣溪沙,冯延巳,春到青门柳色黄，一梢红杏出低墙。莺窗人起未梳妆。绣帐已阑离别梦，玉炉空袅寂寥香。闺中红日奈何长。,南唐
456,阳春集·浣溪沙,冯延巳,醉忆春山独倚楼，远山回合暮云收。波间隐隐仞归舟。早是出门长带月，可堪分袂又经秋。晚风斜日不胜愁。,南唐
457,阳春集·浣溪沙,冯延巳,转烛飘蓬一梦归，欲寻陈迹怅人非。天教心愿与身违。待月池台空逝水，荫花楼阁漫斜晖。登临不惜更沾衣。,南唐
458,阳春集·金错刀,冯延巳,日融融，草芊芊，黄莺求友啼林前。柳条袅袅拖金线，花蕊茸茸簇锦毡。鸠逐妇，燕穿帘，狂蜂浪蝶相翩翩。春光堪赏还堪玩，恼煞东风误少年。,南唐
459,阳春集·金错刀,冯延巳,双玉斗，百琼壶，佳人欢饮笑喧呼。麒麟欲画时难偶，鸥鹭何猜兴不孤。歌宛转，醉模糊，高烧银烛卧流苏。只销几觉懵腾睡，身外功名任有无。,南唐
460,阳春集·酒泉子,冯延巳,庭下花飞，月照妆楼春事晚。珠帘风，兰烛烬，怨空闺。迢迢何处寄相思，玉箸零零肠断。屏帏深，更漏永，梦魂迷。,南唐
461,阳春集·酒泉子,冯延巳,云散更深，堂上孤灯阶下月。早梅香，残雪白，夜沉沉。栏边偷唱系瑶簪，前事总堪惆怅。寒风生，罗衣薄，万般心。,南唐
462,阳春集·酒泉子,冯延巳,庭树霜凋，一夜愁人窗下睡。绣帏风，兰烛焰，梦遥遥。金笼鹦鹉怨长宵，笼畔玉筝弦断。陇头云，桃源路，两魂销。,南唐
463,阳春集·酒泉子,冯延巳,春色融融，飞燕乍来莺未语。小桃寒，垂杨晚，玉楼空。天长烟远恨重重，消息燕鸿归去。枕前灯，窗外月，闭朱栊。,南唐
464,阳春集·酒泉子,冯延巳,深院空帏，廊下风帘惊宿燕。香印灰，兰烛小，觉来时。月明人自捣寒衣，刚爱无端惆怅。阶前行，栏畔立，欲鸡啼。,南唐
465,阳春集·酒泉子,冯延巳,芳草长川，柳映危桥桥下路。归鸿飞，行人去，碧山边。风微烟澹雨萧然，隔岸马嘶何处。九回肠，双脸泪，夕阳天。,南唐
466,阳春集·临江仙,冯延巳,南园池馆花如雪，小塘春水涟漪。夕阳楼上绣帘垂，酒醒无寐，独自倚栏时。绿杨风静凝闲恨，千言万语黄鹂。旧欢前事杳难追，高唐暮雨，空只觉相思。,南唐
467,阳春集·莫思归,冯延巳,花满名园酒满觞，且开笑口对穠芳。秋千风暖鸾钗嚲，绮陌春深翠袖香。莫惜黄金贵，日日须教贳酒尝。,南唐
468,阳春集·南乡子,冯延巳,细雨泣秋风，金凤花残满地红。闲蹙黛眉慵不语，情绪，寂寞相思知几许。玉枕拥孤衾，挹恨还同岁月深。帘卷曲房谁共醉，憔悴，惆怅秦楼弹粉泪。,南唐
469,阳春集·抛球乐,冯延巳,酒罢歌余兴未阑，小桥秋水共盘桓。波摇梅蕊当心白，风入罗衣贴体寒。且莫思归去，须尽笙歌此夕欢。,南唐
470,阳春集·抛球乐,冯延巳,尽日登高兴未残，红楼人散独盘桓。一钩冷露悬珠箔，满面西风凭玉阑。归去须沉醉，小院新池月乍寒。,南唐
471,阳春集·抛球乐,冯延巳,逐胜归来雨未晴，楼前风重草烟轻。谷莺语软花边过，水调声长醉里听。款举金觥劝，谁是当筵最有情。,南唐
472,阳春集·抛球乐,冯延巳,坐对高楼千万山，雁飞秋色满阑干。烧残红烛暮云合，飘尽碧梧金井寒。咫尺人千里，犹忆笙歌昨夜欢。,南唐
473,阳春集·抛球乐,冯延巳,梅落新春入后庭，眼前风物可无情。曲池波晚冰还合，芳草迎船绿未成。且上高楼望，相共凭栏看月生。,南唐
474,阳春集·抛球乐,冯延巳,霜积秋山万树红，倚帘楼上挂朱栊。白云天远重重恨，黄草烟深淅淅风。仿佛梁州曲，吹在谁家玉笛中。,南唐
475,阳春集·抛球乐,冯延巳,莫怨登高白玉杯，茱萸微绽菊花开。池塘水冷鸳鸯起，帘幕烟寒翡翠来。重待烧红烛，留取笙歌莫放回。,南唐
476,阳春集·抛球乐,冯延巳,年少王孙有俊才，登高欢醉夜忘回。歌阑赏尽珊瑚树，情厚重斟琥珀杯。但愿千千岁，金菊年年秋解开。,南唐
477,阳春集·菩萨蛮,冯延巳,金波远逐行人去，疏星时作银河渡。花影卧秋千，更长人不眠。玉筝弹未彻，凤髻鸾钗脱。忆梦翠蛾低，微风凉绣衣。,南唐
478,阳春集·菩萨蛮,冯延巳,沉沉朱户横金锁，纱窗月影随花过。烛泪欲阑干，落梅生晚寒。宝钗横翠凤，千里香屏梦。云雨已荒凉，江南春草长。,南唐
479,阳春集·菩萨蛮,冯延巳,画堂昨夜西风过，绣帘时拂朱门锁。惊梦不成云，双蛾枕上颦。金炉烟袅袅，烛暗纱窗晓。残月尚弯环，玉筝和泪弹。,南唐
480,阳春集·菩萨蛮,冯延巳,欹鬟堕髻摇双桨，采莲晚出清江上。顾影约流萍，楚歌娇未成。相逢颦翠黛，笑把珠珰解。家住柳阴中，画桥东复东。,南唐
481,阳春集·菩萨蛮,冯延巳,梅花吹入谁家笛，行云半夜凝空碧。欹枕不成眠，关山人未还。声随幽怨绝，云断澄霜月。月影下重帘，轻风花满檐。,南唐
482,阳春集·菩萨蛮,冯延巳,娇鬟堆枕钗横凤，溶溶春水杨花梦。红烛泪阑干，翠屏烟浪寒。锦壶催画箭，玉佩天涯远。和泪试严妆，落梅飞晓霜。,南唐
483,阳春集·菩萨蛮,冯延巳,西风袅袅凌歌扇，秋期正与行人远。花叶脱霜红，流莺残月中。兰闺人在否，千里重楼暮。翠被已消香，梦随寒漏长。,南唐
484,阳春集·菩萨蛮,冯延巳,回廊远砌生秋草，梦魂千里青门道。鹦鹉怨长更，碧笼金锁横。罗帏中夜起，霜月清如水。玉露不成圆，宝筝悲断弦。,南唐
485,阳春集·清平乐,冯延巳,深冬寒月，庭户凝霜雪。风雁过时魂断绝，塞管数声呜咽。披衣独立披香，流苏乱结愁肠。往事总堪惆怅，前欢休要思量。,南唐
486,阳春集·清平乐,冯延巳,雨晴烟晚，绿水新池满。双燕飞来垂柳院，小阁画帘高卷。黄昏独倚朱栏，西南新月眉弯。砌下落花风起，罗衣特地春寒。,南唐
487,阳春集·清平乐,冯延巳,西园春早，夹径抽新草。冰散漪澜生碧沼，寒在梅花先老。与君同饮金杯，饮余相取徘徊。次第小桃将发，轩车莫厌频来。,南唐
488,阳春集·鹊踏枝,冯延巳,烦恼韶光能几许，肠断魂销，看却春还去。只喜墙头灵鹊语，不知青鸟全相误。心若垂杨千万缕，水阔花飞，梦断巫山路。开眼新愁无问处，珠帘锦帐相思否。,南唐
489,阳春集·鹊踏枝,冯延巳,芳草满园花满目，帘外微微，细雨笼庭竹。杨柳千条珠簏簌，碧池波绉鸳鸯浴。窈窕人家颜似玉，弦管泠泠，齐奏云和曲。公子欢筵犹未足，斜阳不用相催促。河畔青芜堤上柳，为问新愁，何事年年有。独立小桥风满袖，平林新月人归后。,南唐
490,阳春集·鹊踏枝,冯延巳,霜落小园瑶草短，瘦叶和风，惆怅芳时换。懊恨年年秋不管，朦胧如梦空肠断。独立荒池斜日岸，墙外遥山，隐隐连天汉。忽忆当年歌舞伴，晚来双脸啼痕满。,南唐
491,阳春集·鹊踏枝,冯延巳,粉映墙头寒欲尽，宫漏长时，酒醒人犹困。一点春心无限恨，罗衣印满啼妆粉。柳岸花飞寒食近，陌上行人，杳不传芳信。楼上重檐山隐隐，东风尽日吹蝉鬓。,南唐
492,阳春集·鹊踏枝,冯延巳,六曲阑干偎碧树，杨柳风轻，展尽黄金缕。谁把钿筝移玉柱，穿帘海燕双飞去。满眼游丝兼落絮，红杏开时，一霎清明雨。浓睡觉来莺乱语，惊残好梦无寻处。,南唐
493,阳春集·鹊踏枝,冯延巳,叵耐为人情太薄，几度思量，真拟浑抛却。新结同心香未落，怎生负得当初约。休向尊前情索莫，手举金罍，凭仗深深酌。莫作等闲相斗作，与君保取长欢乐。,南唐
494,阳春集·鹊踏枝,冯延巳,萧索清秋珠泪坠，枕簟微凉，展转浑无寐。残酒欲醒中夜起，月明如练天如水。阶下寒声啼络纬，庭树金风，悄悄重门闭。可惜旧欢携手地，思量一夕成憔悴。,南唐
495,阳春集·鹊踏枝,冯延巳,花外寒鸡天欲曙，香印成灰，起坐浑无绪。檐际高桐凝宿雾，卷帘双鹊惊飞去。屏上罗衣闲绣缕，一晌关情，忆遍江南路。夜夜梦魂休漫语，已知前事无寻处。,南唐
496,阳春集·如梦令,冯延巳,尘拂玉台鸾镜，凤髻不堪重整。绡帐泣流苏，愁掩玉屏人静。多病，多病，自是行云无定。,南唐
497,阳春集·三台令,冯延巳,春色，春色，依旧青门紫陌。日斜柳暗花蔫，醉卧谁家少年。年少，年少，行乐直须及早。明月，明月，照得离人愁绝。更深影入空床，不道帏屏夜长。长夜，长夜，梦到庭花阴下。南浦，南浦，翠鬟离人何处。当时携手高楼，依旧楼前水流。流水，流水，中有伤心双泪。,南唐
498,阳春集·上行杯,冯延巳,落梅着雨消残粉，云重烟轻寒食近。罗幕遮香，柳外秋千出画墙。春山颠倒钗横凤，飞絮入檐春睡重。梦里佳期，只许庭花与月知。,南唐
499,阳春集·寿山曲,冯延巳,铜壶滴漏初尽，高阁鸡鸣半空。催启五门金锁，犹垂三殿帘栊。阶前御柳摇绿，仗下宫花散红。鸳瓦数行晓日，鸾旗百尺春风。侍臣舞蹈重拜，圣寿南山永同。,南唐
500,阳春集·思越人,冯延巳,酒醒情怀恶，金缕褪，玉肌如削。寒食过却，海棠零落。乍倚遍栏杆，烟澹薄，翠幕帘栊笼画阁。春睡着，觉来失、秋千期约。,南唐
501,阳春集·舞春风,冯延巳,严妆才罢怨春风，粉墙画壁宋家东。蕙兰有恨枝犹绿，桃李无言花自红。燕燕巢时帘幕卷，莺莺啼处凤楼空。少年薄幸知何处，每夜归来春梦中。,南唐
502,阳春集·喜迁莺,冯延巳,宿莺啼，乡梦断，春树晓朦胧。残灯吹烬闭朱栊，人语隔屏风。香已寒，灯已绝，忽忆去年离别。石城花雨倚江楼，波上木兰舟。,南唐
503,阳春集·喜迁莺,冯延巳,雾蒙蒙，风淅淅，杨柳带疏烟。飘飘轻絮满南园，墙下草芊绵。燕初飞，莺已老，拂面春风长好。相逢携手且高歌，人生得几何。,南唐
504,阳春集·相见欢,冯延巳,晓窗梦到昭华，阿琼家。欹枕残妆一朵，卧枝花。情极处，却无语，玉钗斜。翠阁银屏回首，已天涯。,南唐
505,阳春集·谒金门,冯延巳,圣明世，独折一枝丹桂。学着荷衣还可喜，春狂不啻□。年少都来有几，自古闲愁无际。满盏劝君休惜醉，愿君千万岁。,南唐
506,阳春集·忆江南,冯延巳,去岁迎春楼上月，正是西窗，夜凉时节。玉人贪睡坠钗云，粉消香薄见天真。人非风月长依旧，破镜尘筝，一梦经年瘦。今宵帘幕扬花阴，空馀枕泪独伤心。,南唐
507,阳春集·忆江南,冯延巳,今日相逢花未发，正是去年，别离时节。东风次第有花开，恁时须约却重来。重来不怕花堪折，只怕明年，花发人离别。别离若向百花时，东风弹泪有谁知。,南唐
508,阳春集·忆秦娥,冯延巳,风淅淅，夜雨连云黑。滴滴，窗下芭蕉灯下客。除非魂梦到乡国，免被关山隔。忆忆，一句枕前争忘得。,南唐
509,阳春集·应天长,冯延巳,石城山下桃花绽，宿雨初收云未散。南去棹，北归雁，水阔天遥肠欲断。倚楼情绪懒，惆怅春心无限。忍泪蒹葭风晚，欲归愁满面。,南唐
510,阳春集·应天长,冯延巳,朱颜日日惊憔悴，多少离愁谁得会。人事改，空追悔，枕上夜长只如岁。红绡三尺泪，双结解时心醉。魂梦万重云水，觉来还不睡。,南唐
511,阳春集·应天长,冯延巳,石城花落江楼雨，云隔长洲兰芷暮。花草岸，和烟雾，谁在绿杨深处住。旧游时事故，岁晚离人何处。杳杳兰舟西去，魂归巫峡路。,南唐
512,阳春集·应天长,冯延巳,兰房一宿还归去，底死谩生留不住。枕前语，记得否，说尽从来两心素。同心牢记取，切莫等闲相许。后会不知何处，双栖人莫妒。,南唐
513,阳春集·应天长,冯延巳,当时心事偷相许，宴罢兰堂肠断处。挑银灯，扃珠户，绣被微寒值秋雨。枕前和泪语，惊觉玉笼鹦鹉。一夜万般情绪，朦胧天欲曙。,南唐
514,阳春集·虞美人,冯延巳,画堂新霁情萧索，深夜垂珠箔。洞房人睡月婵娟，梧桐双影上朱轩，立阶前。高楼何处连宵宴，塞管吹幽怨。一声已断别离心，旧欢抛弃杳难寻，恨沉沉。,南唐
515,阳春集·虞美人,冯延巳,碧波帘幕垂朱户，帘下莺莺语。薄罗依旧泣青春，野花芳草逐年新，事难论。凤笙何处高楼月，幽怨凭谁说。须臾残照上梧桐，一时弹泪与东风，恨重重。,南唐
516,阳春集·虞美人,冯延巳,玉钩弯柱调鹦鹉，宛转留春语。云屏冷落画堂空，薄晚春寒无奈落花风。搴帘燕子低飞去，拂镜尘鸾舞。不知今夜月眉弯，谁佩同心双结倚栏杆。,南唐
517,阳春集·虞美人,冯延巳,春山拂拂横秋水，掩映遥相对。只知长坐碧窗期，谁信东风吹散绿霞飞。银屏梦与飞鸾远，只有珠帘卷。杨花零落月溶溶，尘掩玉筝弦柱画堂空。,南唐
518,阳春集·玉楼春,冯延巳,雪云乍变春云簇，渐觉年华堪纵目。北枝梅蕊犯寒开，南浦波纹如酒绿。芳菲次第长相续，自是情多无处足。尊前百计见春归，莫为伤春眉黛蹙。,南唐
519,阳春集·长命女,冯延巳,春日宴，绿酒一杯歌一遍。再拜陈三愿：一愿郎君千岁，二愿妾身常健，三愿如同梁上燕，岁岁长相见。,南唐
520,阳春集·长相思,冯延巳,红满枝，绿满枝，宿雨厌厌睡起迟。闲庭花影移。忆归期，数归期，梦见虽多相见稀。相逢知几时。,南唐
521,阳春集·醉花间,冯延巳,独立阶前星又月，帘栊偏皎洁。霜树尽空枝，肠断丁香结。夜深寒不彻，凝恨何曾歇。凭栏杆欲折。两条玉箸为君垂，此宵情，谁共说。,南唐
522,阳春集·醉花间,冯延巳,月落霜繁深院闭，洞房人正睡。桐树倚雕檐，金井临瑶砌。晓风寒不啻，独立成憔悴。闲愁浑未已。人心情绪自无端，莫思量，休退悔。,南唐
523,阳春集·醉花间,冯延巳,晴雪小园春未到，池边梅自早。高树鹊衔巢，斜月明寒草。山川风景好，自古金陵道。少年看却老。相逢莫厌醉金杯，别离多，欢会少。,南唐
524,阳春集·醉花间,冯延巳,林雀归栖撩乱语，阶前还日暮。屏掩画堂深，帘卷萧萧雨。玉人何处去，鹊喜浑无据。双眉愁几许。漏声看却夜将阑，点寒灯，扃绣户。,南唐
525,阳春集·醉桃源,冯延巳,南园春半踏青时，风和闻马嘶。青梅如豆柳如眉，日长蝴蝶飞。花露重，草烟低，人家帘幕垂。秋千慵困解罗衣，画梁双燕归。,南唐
526,阳春集·醉桃源,冯延巳,角声吹断陇梅枝，孤窗月影低。塞鸿无限欲惊飞，城乌休夜啼。寻断梦，掩香闺，行人去路迷。门前杨柳绿阴齐，何时闻马嘶。,南唐
527,谒金门（风乍起）,冯延巳,风乍起，吹皱一池春水。闲引鸳鸯芳径里，手挼红杏蕊。斗鸭阑干独倚，碧玉搔头斜坠。终日望君君不至，举头闻鹊喜。杨柳陌，宝马嘶空无迹。新著荷衣人未识，年年江海客。梦觉巫山春色，醉眼飞花狼藉。起舞不辞无气力，爱君吹玉笛。,南唐
528,感怀诗二章奉使中原署馆壁,韩熙载,仆本江北人，今作江南客。再去江北游，举目无相识。金风吹我寒，秋月为谁白。不如归去来，江南有人忆。未到故乡时，将为故乡好。及至亲得归，争如身不到。目前相识无一人，出入空伤我怀抱。风雨萧萧旅馆秋，归来窗下和衣倒。梦中忽到江南路，寻得花边旧居处。桃脸蛾眉笑出门，争向前头拥将去。,南唐
529,溧水无想寺赠僧,韩熙载,无相景幽远，山屏四面开。凭师领鹤去，待我挂冠来。药为依时采，松宜绕舍栽。林泉自多兴，不是效刘雷。,南唐
530,留题爱敬寺,李建勋,野性竟未改，何以居朝廷。空为百官首，但爱千峰青。南风新雨后，与客携觞行。斜阳惜归去，万壑啼鸟声。,南唐
531,浣溪沙（菡萏香销翠叶残）,李璟,菡萏香销翠叶残，西风愁起绿波间。还与韶光共憔悴，不堪看。细雨梦回鸡塞远，小楼吹彻玉笙寒。多少泪珠何限恨，倚阑干。,南唐
532,浣溪沙（手卷真珠上玉钩）,李璟,手卷真珠上玉钩，依前春恨锁重楼。风里落花谁是主，思悠悠。青鸟不传云外信，丁香空结雨中愁。回首渌波三峡暮，接天流。,南唐
533,望远行,李璟,玉砌花光锦绣明，朱扉长日镇长扃。夜寒不去梦难成，炉香烟冷自亭亭。辽阳月，秣陵砧，不传消息但传情。黄金台下忽然惊，征人归日二毛生。,南唐
534,渡中江望石城泣下,李煜,江南江北旧家乡，三十年来梦一场。吴苑宫闱今冷落，广陵台殿已荒凉。云笼远岫愁千片，雨打归舟泪万行。兄弟四人三百口，不堪闲坐细思量。,南唐
535,浣溪沙（红日已高三丈透）,李煜,红日已高三丈透，金炉次第添香兽。红锦地衣随步皱。佳人舞点金钗溜，酒恶时拈花蕊嗅。别殿遥闻箫鼓奏。,南唐
536,浪淘沙,李煜,帘外雨潺潺，春意阑珊。罗衾不耐五更寒。梦里不知身是客，一晌贪欢。独自莫凭栏，无限江山。别时容易见时难。流水落花春去也，天上人间。,南唐
537,临江仙（樱桃落尽春归去）,李煜,樱桃落尽春归去，蝶翻金粉双飞。子规啼月小楼西，玉钩罗幕，惆怅暮烟垂。别巷寂寥人散后，望残烟草低迷。炉香闲袅凤凰儿，空持罗带，回首恨依依。,南唐
538,破阵子（四十年来家国）,李煜,四十年来家国，三千里地山河。凤阁龙楼连霄汉，玉树琼枝作烟萝，几曾识干戈？一旦归为臣虏，沈腰潘鬓消磨。最是仓皇辞庙日，教坊犹奏别离歌，垂泪对宫娥。,南唐
539,菩萨蛮（花明月暗笼轻雾）,李煜,花明月暗笼轻雾，今宵好向郎边去。刬袜步香阶，手提金缕鞋。画堂南畔见，一向偎人颤。奴为出来难，教君恣意怜。,南唐
540,菩萨蛮（蓬莱院闭天台女）,李煜,蓬莱院闭天台女，画堂昼寝人无语。抛枕翠云光，绣衣闻异香。潜来珠锁动，惊觉银屏梦。脸慢笑盈盈，相看无限情。,南唐
541,清平乐（别来春半）,李煜,别来春半，触目柔肠断。砌下落梅如雪乱，拂了一身还满。雁来音信无凭，路遥归梦难成。离恨恰如春草，更行更远还生。,南唐
542,望江梅（闲梦远）,李煜,闲梦远，南国正芳春。船上管弦江面绿，满城飞絮辊轻尘。忙杀看花人！闲梦远，南国正清秋。千里江山寒色远，芦花深处泊孤舟，笛在月明楼。,南唐
543,望江南（多少恨）,李煜,多少恨，昨夜梦魂中。还似旧时游上苑，车如流水马如龙。花月正春风。,南唐
544,乌夜啼,李煜,昨夜风兼雨，帘帏飒飒秋声。烛残漏断频欹枕，起坐不能平。世事漫随流水，算来一梦浮生。醉乡路稳宜频到，此外不堪行。,南唐
545,乌夜啼（林花谢了春红）,李煜,林花谢了春红，太匆匆！常恨朝来寒重晚来风！胭脂泪，留人醉，几时重？自是人生长恨水长东！,南唐
546,一斛珠,李煜,晚妆初过，沈檀轻注些儿个。向人微露丁香颗。一曲清歌，暂引樱桃破。罗袖裛残殷色可，杯深旋被香醪涴。绣床斜凭娇无那。烂嚼红茸，笑向檀郎唾。,南唐
547,渔父,李煜,浪花有意千里雪，桃花无言一队春。一壶酒，一竿身，快活如侬有几人。一棹春风一叶舟，一纶茧缕一轻钩。花满渚，酒满瓯，万顷波中得自由。,南唐
548,虞美人（春花秋月何时了）,李煜,春花秋月何时了？往事知多少。小楼昨夜又东风，故国不堪回首月明中。雕栏玉砌应犹在，只是朱颜改。问君能有几多愁？恰似一江春水向东流。,南唐
549,玉楼春（晚妆初了明肌雪）,李煜,晚妆初了明肌雪，春殿嫔娥鱼贯列。笙箫吹断水云间，重按霓裳歌遍彻。临春谁更飘香屑？醉拍阑干情味切。归时休放烛光红，待踏马蹄清夜月。,南唐
550,长相思,李煜,一重山，两重山，山远天高烟水寒，相思枫叶丹。菊花开，菊花残，塞雁高飞人未还，一帘风月闲。,南唐
551,子夜歌,李煜,人生愁恨何能免，销魂独我情何限！故国梦重归，觉来双泪垂。高楼谁与上？长记秋晴望。往事已成空，还如一梦中。,南唐
552,石城怀古,刘洞,石城古岸头，一望思悠悠。几许六朝事，不禁江水流。,南唐
553,金陵杂题,沈彬,王气生秦四百年，晋元东渡浪花船。正惭海内皆涂地，来保江南一片天。古树著行临远岸，暮山相亚出微烟。千征万战英雄尽，落日牛羊食野田。暮潮声落草光沉，贾客来帆宿岸阴。一笛月明何处酒，满城秋色几家砧。时清曾恶桓温盛，山翠长牵谢傅心。今日到来何物在，碧烟和雨锁寒林。,南唐
554,牛头庵颂,文益,有此投閒处，群山绕地图。声名出朝士，笑语乐樵夫。招鹤松为主，开泉月作模。犹嫌居欠僻，来往是征途。,南唐
555,春分日,徐铉,仲春初四日，春色正中分。绿野徘徊月，晴天断续云。燕飞犹个个，花落已纷纷。思妇高楼晚，歌声不可闻。,南唐
556,闻雁寄故人,徐铉,久作他乡客，深惭薄宦非。不知云上雁，何得每年归。夜静声弥怨，天空影更微。往年离别泪，今夕重沾衣。,南唐
557,游蒋山题辛夷花寄陈奉礼（本约陈同游，不至）,徐铉,今岁游山已恨迟，山中仍喜见辛夷。簪缨且免全为累，桃李犹堪别作期。晴后日高偏照灼，晚来风急渐离披。山郎不作同行伴，折得何由寄所思。,南唐
558,后湖,朱存,雷轰叠鼓火翻旗，三异翩翩试水师。惊起黑龙眠不得，狂风猛雨不多时。,南唐
559,寄题瞻园,爱新觉罗·弘历,瞻园遗自中山久，昔至金陵曾一观。取义如之较胜此，无须池馆重盘桓。,清
560,题燕子矶,爱新觉罗·弘历,当年闻说绕江澜，撼地洪涛足下看。却喜涨沙成绿野，烟村耕凿久相安。,清
561,游栖霞山,爱新觉罗·弘历,第一金陵明秀山，所欣初遇足空前。画屏云罨紫峰阁，乳窦春淙白鹿泉。梵业镌碑尚隋代，净因舍宅自齐贤。更谁凿壁名纱帽，只恐平原意未然。,清
562,雨花台,爱新觉罗·弘历,据阜高台俯井闾，讲经因以得名诸？维摩已是为糟粕，梁武真成拾唾余。,清
563,登报恩寺浮图,爱新觉罗·玄烨,涌地千寻起，摩霄九级悬。琉璃垂法相，翡翠结香烟。缔造人功巧，流传世代迁。旷然弥远望，万象拱诸天。,清
564,过明太祖陵有感,爱新觉罗·玄烨,拔起英雄草昧间，煌煌大业岂能删！玉鱼金碗虽无敌，烟雾低迷独怆颜。,清
565,后湖,爱新觉罗·玄烨,淼淼后湖水，春来发绿波。飞鸣下凫雁，朝暮集渔簑。,清
566,金陵旧紫禁城怀古,爱新觉罗·玄烨,秣陵旧是图王地，此日鸾旗列队过。一代规模成往迹，千秋兴废逐流波。宫墙断缺迷青琐，野水湾环剩玉河。治理艰勤重殷鉴，斜阳衰草系情多。,清
567,临江仙·初夏清溪闲泛,曹尔堪,十亩之间新霁色，爱看桑者闲闲。扁舟歇处野蒿繁。小桥蝌蚪黑，急水队鱼斑。我羡村家风味美，倏然茅屋三间。柳阴泥湿麦泥干。晓莺新识路，飞去又飞还。,清
568,念奴娇·送幼光还白门同仲驭二调,曹尔堪,孤舟初发，正严霜似雪，布帆如纸。一派残云萦别恨，愁向青山隐几。晚圃黄花，小槽红酒，客路谁同醉？蒯缑黯淡，自将管乐为比。遥念旅宿方寒，丹阳古道，老树酣青紫。戍鼓沉沉天未晓，残月模糊映水。白帢谈兵，青灯读《易》，漫洒英雄泪。啼乌成阵，石头城外潮起。,清
569,桃叶渡怀古,曹雪芹,衰草闲花映浅池，桃枝桃叶总分离。六朝梁栋多如许，小照空悬壁上题。,清
570,钟山怀古,曹雪芹,名利何曾伴汝身，无端被诏出凡尘。牵连大抵难休绝，莫怨他人嘲笑频。,清
571,送梅伯言归金陵三首,曾国藩,文笔昌黎百世师，桐城诸老实宗之。方姚以后无孤诣，嘉道之间又一奇。,清
572,金陵杂咏,查慎行,宗伯奁清世莫知，菱花初照月临池。点妆巾帽俱新样，不用喧传镜背词。,清
573,莫愁湖看雨,陈三立,休蹄浮磬野，湿鬓落髹椽。半暝湖吹雨，一痕山卧烟。乱愁鸿雁底，旧句虎狼边。对茗魂相语，棋坪换岁年。,清
574,清道人卜葬金陵哭以此诗,陈三立,楼壁车厢反复看，海云写影一黄冠。围城余痛支离骨，辟地偷生共肺肝。中外声名归把笔，烦冤岁月了移棺。带陴新冢寻蔾杖，滴泪应连碧血寒。,清
575,十月十四夜饮秦淮酒楼闻陈梅生侍郎袁叔舆户部述出都遇乱事感赋,陈三立,九州人物灯前泪，一舸风波劫外魂。霜月阑干照头白，天涯为念旧恩存。,清
576,游孝陵,陈三立,穿郭趋斜径，晴云片片逢。春痕新草木，岩气隐虬龙。残甓同遗玺，孤亭倒晚钟。古悲收载去，仕女莫相从。,清
577,雨花台登山,陈三立,霁郭开吾意，孤寻瘗血冈。放春茸短短，翻野吹茫茫。石颗蛇遗卵，濠围鼠养疮。难忘随牧竖，飞雨在残阳。,清
578,点绛唇,陈维崧,晴髻离离，太行山势如蝌蚪。稗花盈亩，一寸霜皮厚。赵魏燕韩，历历堪回首。悲风吼，临洺驿口，黄叶中原走。,清
579,留都见闻录序,陈维崧,展《东京梦华》之录，抚《清明上河》之图。,清
580,水龙吟·江行望秣陵作,陈维崧,千寻铁锁，等闲烧断回思旧事，永嘉南渡，流人何限。如此江山，几人怜惜，斜阳断岸正江南烟水，濛濛飞尽，楚天新雁,清
581,尉迟杯·许月度新自金陵归以〈青溪集〉示我感赋,陈维崧,闻说近日台城，剩黄蝶濛濛，和梦飞舞。绿水青山浑似画，只添了几行秋戍。三更后，盈盈皓月，见无数精灵含泪语。想胭脂井底娇魂，至今怕说擒虎。,清
582,赠柳敬亭,陈维崧,如今衰白谁相问，独对西风哭故侯。,清
583,白鹭洲,陈文述,遗迹南朝半落晖，澄波淡淡晚风微。疏烟一抹凉于水，白鹭洲边白鹭飞。,清
584,诸葛武侯驻马坡,陈文述,石头城上翠孱颜，虎踞龙盘在此间。形胜旧传《三国志》，风云长护六朝山。登高感慨谁知己，揽辔澄清亦等闲。天遣艰难定两蜀，峨嵋万里隔秦关。,清
585,桃花扇传奇题辞,陈于王,玉树歌残迹已陈，南朝宫殿柳条新。福王少小风流惯，不爱江山爱美人。,清
586,霓裳中序第一·燕子矶怀古,董以宁,看萧萧瑟瑟。怒浪寒空都一色。更望处、断虹层碧。见风带泉绅，水肤山骨。荒烟遥接。回首是、晚霞新月。听欸乃、芦中吹彻，渔舸三两叶。端的。江山奇绝。正千里、泠泠一折。送我短衫豪客。念六代芜湮，五朝萍没。旧事兴和灭。也只是、江潮吹叠。今何日、燕子矶头，倍觉清流激。,清
587,台城路·秦淮秋柳,杜文澜,江南一夜香波冷，楼台画成秋意。旧院藏莺，长桥系马，攀折游踪难记。飘零燕子，认六代斜阳，倦魂醒未？怨笛谁家，后庭歌罢更憔悴。桃根桃叶易老，渡头空照影，羞斗眉翠。舞扇勾云，华灯背雨，都换伤春滋味。阑干傍水，问丁字帘前，细腰谁倚？无那西风，乱鸦啼又起。,清
588,清凉山寺逢僧号扫叶者赠之以诗,杜濬,尘中方蹙蹙，回首见幽涯。山色张寒锦，川光倚断霞。寻僧逢扫叶，绕树当看花。好记清凉路，明朝来出家。扫叶几时尽，秋风秋雨多。四山声不断，一树寂如何。定日闲同帚，霜天静养柯。翻嫌丈室里，花事恼维摩。,清
589,齐天乐,端木埰,旧游如梦南湖路，花间也曾檥棹。桂楫偕游，松醪共醉，君辈今番吟眺。如何忘了。有善饭廉颇，也堪同调。一榻清风，恁般偏我已堪恼。相夸还更示我，把联吟秀句，取次赍到。字里花香，行间酒气，险把衰翁熏倒。秋光正好。趁月晓风清，更偕花笑。补过心虔，买舟须要早。,清
590,秦淮晓潘,高渡,潮长波平岸，乌啼月满街。一声孤棹响，残梦落清淮。,清
591,登燕子矶,龚鼎孳,山泽几同游，乾坤已白头。凭高先忍泪，入洛愧同舟。歌管催残泪，霜枫登晚秋。石城潮渐落，肯为客销愁。,清
592,上巳将过金陵,龚鼎孳,倚槛春风玉树飘，空江铁锁野烟销。兴怀何限兰亭感，流水青山送六朝。,清
593,春风袅娜·瞻园春步,龚翔麟,一片平芜似剪，胭脂点处，较鸳锦颜色还鲜。听洞口，水潺湲，紫鳞齐跃，红瓣争牵。,清
594,品令·雨花台,龚翔麟,纸鸢初剪，渐挑菜，城南遍。废台疏雨，锦靴泥污，茜裙风卷。樯燕樯乌天外，江平似练。偏提香满，有小小，吴童挽。新抽细草，坐来真比，贴裀还软。待付一尊怀古，泻时休浅。,清
595,台城路·赋秣陵卧钟在城北鸡笼山之麓其重万钧不知何代物也,龚自珍,山陬法物千年在，牧儿叩之声死。谁信当年，楗槌一发，吼彻山河大地？幽光灵气。肯伺候梳妆，景阳宫里？怕阅兴亡，何如移向草间置？漫漫评尽今古，便汉家长乐，难寄身世。也称人间、帝王宫殿，也称斜阳萧寺。鲸鱼逝矣！竟一卧东南，万牛难起。笑煞铜仙，泪痕辞灞水。,清
596,盋山志,顾云,风潭百顷木千章，一芰荷花十顷香。天入夏时无暑到，水当深处有龙藏。,清
597,渔家傲·莫愁湖上作,何采,高阁凭虚曾一醉，顿成三十三年事。场圃纵横亭馆废，依稀记，斜阳落处清凉寺。回首可怜歌舞地，烟鬟却比霜髭悴。唤道莫愁愁莫寄。花溅泪，空传南国佳人字。,清
598,黄天荡怀古,黄燮清,八千劲旅走熊罴，曾断金人十万师。骢马宣威临战日，羯胡丧胆渡江时。风鸣环佩军中鼓，谷暗云霞战士旗。从古庸臣好和议，寒潮呜咽使人悲。,清
599,登报恩寺塔绝顶,黄之隽,万家斜照外，千古大江流。金碧翔霄表，虬龙压石头。,清
600,秦淮竹枝词,黄之隽,栖鸦流水点秋光，爱此萧疏树几行。不与行人绾离别，赋成谢女白雪香。,清
601,乌龙潭,纪映钟,宜雪再宜雨，宜隐亦宜谪。松涛白日飞，荷叶远天碧。,清
602,金陵旧院,蒋超,锦袖歌残翠黛尘，楼台塌尽曲池湮。荒园一种瓢儿菜，独占秦淮旧日春。,清
603,木兰花慢,蒋春霖,甲寅四月，客有自金陵来者，感赋此阕破惊涛一叶，看千里、阵图开。正铁锁横江，长旗树垒，半壁尘埃。秦淮。几星燐火，错惊疑、灯影旧楼台。落日征帆黯黯，沈江戍鼓哀哀。安排。多少清才。弓挂树，字磨崖。甚绕雀寒枝，闻鸡晓色，岁月无涯。云埋。蒋山自碧，打空城、只有夜潮来。谁倚莫愁艇子，一川烟雨徘徊。查看破惊涛一叶，看千里、阵图开。,清
604,台城路,蒋春霖,惊飞燕子魂无定，荒洲坠如残叶。树影疑人，鸮声幻鬼，欹侧春冰途滑。颓云万叠。又雨击寒沙，乱鸣金铁。似引宵程，隔溪磷火乍明灭。江间奔浪怒涌，断笳时隐隐，相和呜咽。野渡舟危，空村草湿，一饭芦中凄绝。孤城雾结。剩罥网离鸿，怨啼昏月。险梦愁题，杜鹃枝上血。,清
605,百字令·经阮嗣宗墓下作,蒋敦复,一堆黄土，劝卿休白眼，我来浇酒。痛哭平生才子泪，此泪除卿安有。我亦当年，最伤心者，肯落千秋后。风流尽矣，青山今日回首。多少典午衣冠，禅文九锡，人世何鸡狗。党籍遗风高士传，玉骨棱棱不朽。龙性难驯，鸿飞已冥，以酒全其寿。茫茫万古，醉魂知尚醒否？,清
606,青溪词钞自序,蒋师辙,粗豪处正如健儿横长槊出入十万军中，飒爽酣战，无复纪律。,清
607,扫叶楼,蒋士铨,落叶扫不尽，几年存此楼。天空群木老，寺古一山秋。壁垒移江渚，功名指石头。输他尘外客，缚帚坐林陬。,清
608,天界寺,焦循,昔年展诵青邱诗，天界佛寺名乃知。洪武创业造此寺，微辟名士始居之。我游金陵十一次，今年始获到此地。壁破犹存龙虎纹，门扃疑匿狐狸魅。草深觅路问村娃，老僧赤脚迎供茶。小树扶疏出谵宇，满阶不见辛夷花。,清
609,巴里坤冰灯歌,金德荣,雪山高与天山接，上有万古不化雪。朔风一夜结作冰，裁雪妙手抟为灯。以矾入冰冰不化，以烛照冰光四射。五里以内尽通明，半月能教天不夜。元夕冰轮照碧空，大千人入水精宫。鳌山拔地一千尺，飞阁层楼跨其脊。其下殿宇郁嵯峨，其坳浮图耀金碧。长桥卧波何蜿蜒，西接清虚小洞天。有佛皤腹据石坐，有狮弭耳当门卧。琪树花开四照明，绛霄云拥群仙下。北张六六颇黎屏，映带左右光荧荧。摇窗的砾金荷小，长廊一桁晶球绕。火树银花匾匝开，绝无风信起黄埃。川原夜色明于昼，士女车声响若雷。笙歌嘈杂南楼底，铁板铜弦间宫徵。迤东小阁宾筵张，葡萄美酒琥珀光。清莹照坐肌生粟，热客都变冰心肠。此是塞外一奇景，凭虚幻出玲珑境。珠宫贝阙窈而深，不似蜃楼空现影。羌余迁谪万无状，兴酣欲与寒威抗。满浮大白和月吞，不信冰山堪倚傍。月支留滞历三春，三见冰花镂刻新。世间创格乃有此，不枉只身行万里。,清
610,巴里坤杂咏,金德荣,沙土不生竹，萧萧惟白杨。短墙围积棘，斜日下牛羊。残笛羌童恹，梳钟梵寺荒。田园鸡犬绝，疑是古羲皇。,清
611,兰陵女儿行,金和,"将军既解宣州围，铙歌一路行如飞。行行东至濑水上，乃营金屋安玉扉。步障十重列纨绮，流苏百结垂珠玑，天吴紫凤贴地满，珊瑚玉树灯相辉。灵蠵之柈大蠡盏，椒花酿熟羊羔肥。坐中貂锦半时贵，眼下繁华当世稀。道是将军毕婚礼．姬姜旧聘今于归。兰陵道远蹇修往，春水吴船凭指挥。良辰风日最明媚，雪消沙暖晴波翠。双桥儿女竞欢声，新年梅柳酣春意。卓午遥闻鼓吹喧，前津已报夫人至。将军含笑下阶行，众客无声环堵侍。彩船刚舣将军门，船中之女隼入而猱奔。结束雅素谢雕饰，神光绰约天人尊，若非瑶池陪辇之贵主，定是璇宫宵织之帝孙。颀身屹以立，玉貌惨不愠。敛袖向众客：“来此堂者皆高轩，我亦非化外，从头听我分明言：我是兰陵宦家女，世乱人情多险阻。一母而两兄，村舍聊僻处。前者冰畦自灌蔬，将军过之屡延伫。提瓮还家急闭门，曾无一字相尔汝。昨来两材官，金币溢筐筥。谓有赤绳系，我母昔口许，兹用打桨迎，期近慎勿拒。我兄稍谁何，大声震柱础。露刃数十辈，狼虎纷伴侣。一呼遽坌集，户外骇行旅。其势殊讧讧，奋飞难远举。我如不偕来，尽室惊魂无死所。我今已偕来，要问将军此何语?”女言缕缕中肠焚，突前一手揕将军，一手有剑欲出且未出：“我言是真是假汝耳闻不闻?我惟捉汝姑苏去，中丞台下陈诉所云云。请为庶入上达尧舜君，古来多少名将钟鼎留奇芬，一切封侯食邑赐钱赐绢种种国恩外，是否听其劫掠良闺弱息为策勋?诏书咫尺下五云，万一我嫁汝，汝意岂不欣?不有天子命，断断不能解此纷。汝如怒我则杀我，譬如幺幺细琐扑落粪土一蚤蚊。不则我以我剑夺汝命，五步之内颈血立溅青纯裙。门外长堤无数野棠树，树下余地明日与筑好色将军坟。一生一死速作计，奚用俯首不语局促同斯文?”将军平日叱咤雷车殷，两臂发石无虑千百斤，此时面目灰死纹，赪如中酒颜熏熏。帐下健儿腾恶氛，握拳透爪齿咬龈。将军在人手，仓猝不得分，投鼠斯忌器，无计施戈矜。将军左右摇手挥其群，目视众客似乞片语通殷勤。众客惊甫定，前揖女公子：“聆女公子言，怒发各上指。要之将军心，始愿不到此。求婚固有之，篡取敢非理。卤莽不解事，罪在使人耳。若两材官者，矫命必重箠。如今无他言，仍送还乡里。将军亲造门，肉袒谢万死。敬奉不腆仪，堂上佐甘旨。事过如烟云，太空本无滓。请即回舟行，食言如白水!”女视众客笑且颦：“诸君视我黄口侲。彼今大失望，野性讵肯驯?山魖寻仇雠，蓄念愈不仁。慨从军兴来，处处兵杀民。杀民当杀贼，流毒滋垓垠。兰陵官道上，若辈来往频。不在霜之夕，则在雨之晨。我家数间屋，猎猎原上薪，我家数口命，惨惨釜内鳞。弹指起风波，转眼成灰尘。与其种后祸，终作衔哀磷。阎罗知有无，夜台冤谁伸?何如叫九重，天必无私纶。或竟辣手作，公论自有真。明知我此来，螳斧当巨轮。宁犹计瓦全，惜此区区身?诸君调停词，蔓甚我弗遵。”众客更前揖：“请勿变色瞋。将军负贤名，毛羽夙所珍，壹意希儒风，裘带殊恂恂。此举大不韪，一旦传闻新，万口鸣不平，可知詈申申，恶声来有由，欲辨难鼓唇。白璧自污之，罔值钱一缗。悔过方不遑，恨无障面巾。江东诸父老，相见惭相亲，况敢犯众怒，兴戎自婚姻。得罪名教尽，不复能为人。斯人非寻常，四方战贼多苦辛，大才虽非管乐匹，英风犹自奢颇伦。女公子既世家裔，幸为朝廷宽假熊罴臣。他日之事愿以百口保，某也官府某也乡缙绅。”翕然长跪代请命：“惟女公子为仙为佛为天神!”女知众客意难拂，乃曰“我为诸君屈，诸君前说姑置之，我与诸君借一物。我闻彼有善马名白鱼，日行千里犹徐徐。我之发兰陵，辞家计已四日余。老母痛苦常倚闾，两兄中庭握手空唏嘘。若乘此马归到家，可及今日日落初。自今我亦弃敝庐，卜邻别有秦人墟，桃花林中奉板舆，从兄去读黄石书，武陵隔绝痴儿渔。三日五日间，我既迂所居。秣陵蒋尉祠，归马其何如?""将军此马不数驭，至此惟恐女不去。急呼从者牵马前，四足霏霜耳披絮。女一顾此马，眉宇色差豫。撒手始释将军衣，身未及腾鞍已据。一声长谢破空行，电掣星流不知处。女行数日军无骚，将军振旅胆气豪。钟山之旁营周遭，宾僚迎拜将军劳。斗酒劝釂新蒲萄，钲笳杂奏声欢呶。云中匹马尘甚嚣，清光无恙来滔滔，千金一诺券果操，将军迎絷归其曹。马汗如血长嘶号，背上有物臃肿拳曲纵横束缚三尺高，乃是材官当日将去之聘礼，封还不失分厘毫。聘礼脱尽处，薤叶多一刀，刀光摇摇其锋能吹毛。将军坐此几日夜睡睡不牢。",清
612,烈女行纪黄婉梨事,金和,君不见黄婉梨，生不甘为仇人妻。虎狼累月相提携。一夕杀之如杀犬与鸡。贞魂烈魄虽下地，浩气上与青天齐。一解。婉梨金陵人，儒风旧家是。癸丑陷贼中，女生五龄耳。有母有弟有兄嫂，全家种菜隐乡里。阿母教针线，阿兄授书史。门外污者尘，门内清如水。二解。朝朝盼官兵，十有二年久。官兵既收城，全家开笑口。叩门来一兵，状貌比贼丑。搜屋无一钱，怒掣刀在手。女前跪致词，请以身代母。兵曰不杀汝，杀汝全家人，汝能飞去否。三解。全家被杀时，女木立若痴。兵徐缚女出，鞭马还怒驰。江干舣有船，驱女使上之。告以归湘南，妻汝汝勿疑。四解。女心默自计，我死宁有他。我固不惜死．全家仇则那。忍泪向仇语，我方身有疴。随汝到汝家，嫁汝缔茑萝。今有同船人，男妇数十多。汝若苦逼我，我惟沈江波。不见金家妇，汝奈江波何。时有金眉姑．亦金陵人，上船时投江死。仇竟帖耳听，不敢相诋诃。朝夕敬事女，水程累月过。五解。水程累月尽，舍舟当就陆。同舟人各行，同行一仇独。女心摇摇撞小鹿，此去不知何处宿。何日诛仇死瞑目。六解。行未数里，横来一人。伴仇而走，甚狎且亲。数数目女道女美，彼此虐谑纷笑嗔。女闻无言眉暗颦，两恶男子竟不训，我一弱女宁其伦，事急惟有死，保我金玉身。报仇在今夕，万一沉冤伸．不报亦今夕，含悲报千春。逆旅急偷闲，留诗壁问尘。后有读之者，为我聊酸辛。七解。倚装儿何时，白日暗平楚。两伧买酒肴，烧烛照门户。呼女陪壶觞，教女伴歌舞。鴂音恣号呶，时杂莺燕语。逆旅夫何知，夜寐各宾主。八解。明日之日日正中．房门不启人无踪。破扃睨视生悲风，一男中鸩死，口鼻皆青红。一男毒较轻，自刃洞在胸。一女挂罗中，遍身穷裤穷。细读壁间诗，了了陈始终。乃知女所为。辣手真从容。万口啧啧称女雄。此女毋乃人中龙。九解。噫吁嘻。女事虽幸成，女心尤惨凄。色身饵人饿虎蹊，一日未死忧噬脐。欲死不死呼天啼，至诚所动天听低。乃以杯酒为媒梯，仇雠刃毕月未西，青溪之水魂归兮。世无血性诸红闺，绮罗金翠真土泥。君不见，黄婉梨。十解。,清
613,游金陵明故宫及孝陵秦淮旧板桥,康有为,夕阳老柳板桥楼，颓尽明宫落瓦秋。虎踞龙蟠犹有梦，摩挲翁仲立螭头。,清
614,白云庵访张瑶星道士,孔尚任,淙淙历冷泉，乱石路频转，久之见白云，云中呔黄犬。篱门呼始开，此时主人膳，我入拜其床，倒屣意颇善。著书充屋梁，欲读从何展，数语发精微，所得已不浅。先生忧世肠，意在不经典。埋发深山颠，穷饿极淹蹇，每夜哭风雷，神出鬼为显。说向有心人，涕泪胡能免!,清
615,拜明孝陵,孔尚任,夕阳红树间青苔，点染钟山土一堆。厚道群瞻今主拜，酸心稍有旧臣来。石麟碍路埋榛草，玉殿存炉化纸灰。赖有白头中使在，秋晴不放墓门开。,清
616,拜明孝陵,孔尚任,宋寝齐陵尽野莎，英雄有恨欲如何。宝城石坏狐巢大，龙座金消蝠粪多。瞻像犹惊神猛气，禁樵浑仗帝恩波。萧条异代微臣泪，无故秋风洒玉河。,清
617,登牛首山弘觉寺,孔尚任,直向松林密处登，烟云忽透殿层层。收来远岫无边翠，接入长江一道冰。老瓦常栖分饭鸟，残阳只照补鞋僧。我来禅院何缘任，莫便安单说上乘。,清
618,过明太,孔尚任,忽忙又散一盘棋，骑马来看旧殿基。夕照偏逢鸦点点，秋风只少黍离离。门通大内红墙短，桥对中街玉柱欹。最是居民无感慨，蜗庐僭用瓦琉璃。,清
619,冶城山北望,孔尚任,在山未觉山，宫阙连楼榭。路出万木尖，人烟乃在下。烟白木苍苍，长江此中泻。客帆如浮云，帝城亦传舍。每于凭眺时，旷然轻王霸。,清
620,河满子·经阮司马故宅,李符,惨澹君王去国，风流司马无家。歌扇舞衣行乐地，只余衰柳栖鸦。赢得名传乐部，《春灯》《燕子》《桃花》。,清
621,登牛首山,李国宋,万壑争江势，千峰绕白门。青林云气合，赤日石崖昏。鸟下半空小，人当绝顶尊。沧波流浩浩，日昼动乾坤。,清
622,好事近·秦淮灯船,李良年,相对卷珠帘，中有画桡来路。花烬玉虫零乱，小桥红缕。横箫络鼓夜纷纷，声咽晚潮去。五十五船旧事，听白头人语。,清
623,踏莎行·金陵,李良年,两岸洲平，三山翠俯，江豚吹雪东流去。故陵残阙总荒烟，斜阳鸦背分吴楚。青雀钿钰，朱楼画鼓，冥冥一片杨花路。游人休吊六朝春，百年中有伤心处。,清
624,忆秦娥·秦淮水,李渔,秦淮水，年年五月翻腾起。翻腾起，千门绮席，万户歌吹。灯船盛作丰年瑞，游观畅卜佳人喜。佳人喜，倾城一笑，灯花绽蕊。,清
625,忆秦娥·秦淮水,李渔,秦淮水，年年六月空留底。空留底，游人星散，河房如洗。天心欲去繁华累，江潮也为闾阎计。闾阎计，金钱有限，游观无际。,清
626,忆秦娥·秦淮水（引）,李渔,秦淮河在金陵城内，即古桃叶渡也。一岁之中，惟四五月江水涨时，潮拥入城，巨浸汪洋，可称大观。过此即涸。俗以五月赛灯船，歌吹震天，游人蚁集，以此为丰年佳兆云。,清
627,归舟江行望燕子矶作,厉鹗,石势浑如掠水飞，渔罾绝壁挂清晖。俯江亭上何人坐?看我扁舟望翠微。,清
628,开平王孙种菜歌,厉鹗,常延龄，字乔若，号苍谷。明开平王遇春公十二世孙，袭封怀远侯，官南京锦衣卫指挥使。有贤行，曾疏劾马、阮。鼎革后与夫人徐氏——中山上公之爱女——种菜于金陵湖孰。裔孙执恒乞诗。高皇初定江南日，采石矶头功第一。横行十万常将军，带砺河山永无失。沧桑抱节有贤孙，钟阜秋青入泪痕。飘零大树不复见，憔悴故侯安足论!中山同志深闺妇，曲折天吴移旧绣。谁知偕隐灌园人，俱为异姓分茅后。几棱荒畦非赐田，晚菘早韭资寒泉。可怜一纸锄奸疏，却裹长街买菜钱。归来偃仰栖衡字，犹胜貂蝉舆皂伍。凤台园里鬼迷花，鸡鸣庙前狐啸雨。漫向金陵吊夕曛，百年寂寂但孤坟。篱边尚发东风菜，一任空原野火焚。,清
629,秦淮怀古（四首）,厉鹗,佳丽江山入暮秋，秦淮从古擅风流。残阳半隔乌衣巷，绿水斜通白鹭洲。事去兴平空拜爵，天亡归命不成侯。当年大有伤时语，一曲清歌在漏舟。回首中原接战尘，但夸天堑渡无因。阿谁肯堕新亭泪，有客犹寻旧院春。会冠莲台王学士，名喧桃叶顾夫人。蛾眉前后皆奇绝，莫怪群公欠致身。南都近事斗妍华，北里妆成胜若耶。妙妓新裙吟蛱蝶，君王特敕问虾蟆。匆匆时节争钩党，草草兵戈散内家。赢得渡头残柳在，瘦腰无力倚风斜。女墙东畔足流连，只少刘郎好句传。长板桥空余旧月，回光寺古剩寒烟。荒畦尽种瓢儿菜，乐府新停燕子笺。闻道樵童闲换洒．井中淘得坠金钿。,清
630,寻秦淮旧院遗址,厉鹗,支瘦筇，访城东，板桥夕阳依旧红。名士词工，狎客歌终，醉卧锦胭丛。闲愁埋向其中，温柔老却吴侬。香消南国尽，花落后庭空。风，吹梦去无踪。,清
631,金陵冬夜,林古度,老来贫困实堪搓，寒气偏归我一家。无被夜眠牵破絮，浑如孤鹤入芦花。,清
632,新柳篇,林古度,东风吹动杨柳时，初萦雾缕绾烟丝。沿河间陌方萦树，离雪辞霜始放枝。枝头树底看仍旧，淑气才融春乍透。浓澹轻黄尚未匀，参差浅碧犹难骤。轻黄浅碧露郊墟，借草分蒲嫩有余。袅袅亭亭娇且怯，纤梢短线非一叶。王恭张绪漫争论，旅舍边营正怆魂。可堪系马章台畔，渐许藏乌向白门。白门紫塞那堪比，逗暖凝寒异生死。楚泽拂应齐汉宫，眠未起舞出腰肢。斗并柔画来眉黛，纤谁拟此时宛彼。欲成行此时攀折，待条长翠楼忽使。佳人悔驿路，将令游子伤。曳雨摇烟日犹冷，艳李浓桃色俱醒。玉关羌笛动遥声，灞水隋陧弄微影。声声影影总愁人，软媚飘飚讵可陈。渤海高丛争拟贵，金城重见易伤神。多少鬓颜歇尽，曾如杨柳故还新。,清
633,新燕篇,林古度,新燕至，语呢喃。连翩辞海上，迢递到江南。去秋相别年已两，今岁重逢月又三。三月晴光唬百鸟，争群逐队齐飞绕。若似双栖画栋春，谁如并蹴珠帘晓。珠帘翠幕屡疑猜，画栋雕梁认几回。寂莫旧巢仍自觅，殷勤远道为谁来。来寻故垒添辛苦，多少新人夏旧主。数数身轻杨柳风，低低翅湿梨花雨。花边柳外舞差池，掠水衔泥无暇时。忽向歌台拂弦管，乍临妆阁碍游丝。一日复一日，朝出暮还入。系缕事犹存，司分期已及。王谢豪华久已非，至今古巷问乌衣。莫教侣失情空断，待得雏成秋共归。,清
634,破天堡城马上口占,林述庆,大好乾坤付战尘，六朝风月伴吟身。依依无恙钟山树，应认江南旧主人。,清
635,题梁吉甫逢辰摄山诗境图,林则徐,布帆频挂秣陵秋，六代云山瞥眼收。独有栖霞松外路，几回芒屐负清游。,清
636,题杨雪樵庆琛金陵策蹇图,林则徐,斜日西风万柳条，栖鸦流水旧魂销。即今仍踏长干路，官爱江南为六朝。,清
637,莫愁湖,林之夏,美人迟暮谁容悦?兰芷秋江只自芳。无数南朝新乐府，千秋独唱郁金堂!,清
638,莫愁湖,林之夏,事功劫后一微尘，著手输赢总认真。何必私为汤沐邑，黄金寸土属齐民。,清
639,金陵,陆嵩,崔巍雉堞尚前朝，形胜东南第一标。惊见羽书传昨夜，忽闻和议出崇朝。秦淮花柳添憔悴，玄武旌旗空寂寥。往事何人更愤切？不堪呜咽独江潮。,清
640,过瓦官寺感作,罗聘,当年陶所问斜曛，六代人文化暮云。壁画维摩钱百万，眼中谁是顾将军?,清
641,八声甘洲,马功仪,赏心亭怀古。亭为徐常侍所建，中悬卧雪图，亭心即丽华墓。趁兰桡片叶渡秦淮，湖与莫愁邻。问烟波深处，当年雪影，何处泥痕?错认图悬，一幅疏柳裹寒云。三尺埋红地，草暗香沉。拨眼半篙晴绿，剩苔封石磴，浪卷渔门。送斜阳去了，春远澹吟魂。渐新愁阑干堆满，也无须诉与白鸥听。空遥指，水西城北，一带山青。,清
642,龙江关,毛奇龄,建业重关控上游，龙盘虎踞旧神州。荆门西扼江流下，越徼东连海气浮。故国山河天堑合，夕阳宫阙石城秋。登临转觉乡关远，日暮苍茫涕泗流。,清
643,秦淮老人,毛奇龄,秦淮高阁拟临春，中有仙翁鬓似银。话到陪京行乐处，尚疑身是太平人。,清
644,小秦淮曲三首,冒襄,何处能令客思消，沿流出郭到红桥。更无丽瞩堪娱悦，隋苑风光是柳条。,清
645,小秦淮曲三首,冒襄,千丝吐尽尚为蚕，花月心情事事堪。前夕家园争乞巧，穿针小妇忆江南。,清
646,小秦淮曲三首,冒襄,游侠鬓麻柳敬亭，诙谐笑骂不曾停。重逢快说隋家事，又向河亭一日听。,清
647,金陵,纳兰性德,胜绝江南望，依然图画中。六朝几兴废．灭没但归鸿。王气倏云尽，霸业谁复雄。尚疑钟隐在，回首月明空。,清
648,秣陵怀古,纳兰性德,山色江声共寂寥，十三陵树晚萧萧。中原事业如江左，芳草何须怨六朝。,清
649,西河·金陵怀古次关成韵,彭孙贻,龙虎地。繁华六代犹记。红衣落尽，只洲前，一双鹭起。秦淮日夜向东流，澄江如练无际。白门外，枯杙倚。楼船朽橛难系。石头城坏，有燕子衔泥故垒。倡家犹唱后庭花，清商子夜流水。卖花声过春满市。闹红楼，烟月千里。春色岂关人世。野棠无主，流莺成对。衔人临春故宫里。,清
650,游灵谷寺,钱大昕,五里松荫合，三义石径微。客情和水淡，诗思趁花飞。是处闻天籁，何心拾地肥。宝公应许我，趺坐暂忘机。,清
651,自京口至江宁道中口占五首,钱大昕,不作江心汗漫游，经丘寻壑胜登舟。石尤纵欲将人阻，且放篮舆出一头。,清
652,和盛集陶落叶,钱谦益,秋老钟山万木稀，凋伤总属劫尘飞。不知玉露凉风急，只道金陵王气非。倚月素娥徒有树，履霜青女正无衣。华林惨淡如沙漠，万里寒空一雁归。,清
653,金陵后观棋绝句六首,钱谦益,客舍萧辰看弈棋，秋风卷萚响枯枝。空庭落叶声如扫，争似盘中下子迟。,清
654,金陵后观棋绝句六首,钱谦益,一枰荦确竞秋风，对局旁观意不同。眼底三人皆国手，莫将鼎足笑英雄。,清
655,金陵后观棋绝句六首,钱谦益,寂寞枯枰响泬漻，秦淮秋老咽寒潮。白头灯影凉宵里，一局残棋见六朝。,清
656,金陵后观棋绝句六首,钱谦益,飞角侵边劫正阑，当场黑白尚漫漫。老夫袖手支颐看，残局坟墓一著难。,清
657,金陵后观棋绝句六首,钱谦益,霜落钟山物侯悲，白门杨柳总无枝。残棋正似乌栖候，一角斜飞好问谁。,清
658,金陵后观棋绝句六首,钱谦益,阅江楼下草迷离，江水遥连淝水湄。传语八公闲草木，谢公无事但围棋。,清
659,留题秦淮丁家水阁,钱谦益,苑外杨花待暮潮，隔溪桃叶限红桥。夕阳凝望春如水，丁字帘前是六朝。,清
660,题丁家河房亭子,钱谦益,在青溪笛步之间花边柳外市朝新，梦里华胥白好春。夹岸曲尘三月柳，疏窗金粉六朝人。小姑溪水为邻并，邀笛风流是后身。白首吴钩仍借客．看囊一笑是长贫。,清
661,燕子矶舟中作,钱谦益,舞风矶燕如赤尾，吹浪江豚也白头。水阔天高愁骋望，寻思但是莫登楼。,清
662,游秦淮,秦大士,金粉飘零野草新，士墙日夜枕寒津。兴亡莫漫悲前事，淮水而今尚姓秦。,清
663,谒明孝陵,丘逢甲,郁郁钟山紫气腾，中华民族此重兴。江山一统都新定，大纛鸣笳谒孝陵。,清
664,浣溪沙,屈大均,一片花含一片愁，愁随江水不东流。飞飞长榜景阳楼。六代只馀芳草在，三园空有乳莺留。白门容易白人头。,清
665,念奴娇·秣陵吊古,屈大均,萧条如此，更何须，苦忆江南佳丽。花柳何曾迷六代，只为春光能醉。玉笛风朝，金笳霜夕，吹得天憔悴。秦淮波浅，忍含如许清泪。任尔燕子无情，飞归旧国，又怎忘兴替。虎踞龙蟠那得久，莫又苍苍王气。灵谷梅花，蒋山松树，未识何年岁。石人犹在，问君多少能记。,清
666,摄山秋夕作,屈大均,秋林无静树，叶落鸟频惊。一夜疑风雨，不知山月生。松门开积翠，潭水入空明。渐觉天鸡晓，披衣念远征。,清
667,惜红衣·题瞻园,沈皞日,如此亭台，云根水曲，最宜清夜。淡月疏烟，风帘入图画。骚人词客，应两两海棠花下。幽雅，红萼翠尊。尽今番潇洒。小桥欹榭，高木参差，碧桃又低亚。玉兰几树琼香，动平野。梦想十洲三岛，好与此间描写。倚碧栏星影，记向蕊珠归也。,清
668,燕子矶,施闰章,绝壁寒云外，孤亭落照间。六朝流水急，终古白鸥闲。树暗江城雨，天青吴楚山。矶头谁把钓，向夕未知还。,清
669,望海潮·题徐渭文钟山梅花图,史惟圆,龙蟠旧地，江山如画，金陵景色偏佳。寝殿侵云，宫楼映日，春风十里梅花。路绕凤城斜。当年恣吟赏，乐事无涯。春入江南，娇香艳粉醉吴娃。飘零此际堪嗟。有数行归雁，几树啼鸦。石马无踪，铜驼有恨．隔江试听琵琶。冷蕊发残葩。凭君逞妙手，写尽烟霞。风景依然，不须惆怅忆繁华。,清
670,随园作,舒位,琉璃世界水精宫．六代烟霞入镜中。山染千重矾绢本，花开四面锦屏风。池边红树鱼窥影，帘外青天鸟破空。当日挂冠神武者，三层楼阁未能工。小重山宋徵舆春流半绕凤凰台，十年花月夜，泛金杯。玉箫呜咽画船开。清风起，移棹上秦淮。客梦五更回，清砧迎塞雁，渡江来。景阳宫井断苍苔。无人处，秋雨落宫槐。,清
671,浪淘沙令·秣陵秋旅,宋徵舆,雁字起江干，红藕花残。月明昨夜照更阑。酒醒忽惊秋色近，回首长安。零落晓风寒，乡梦须还。凤城衰柳不堪攀。木落秦淮人欲去，无限关山。,清
672,莫愁湖寓坐,苏曼殊,清凉如美人，莫愁如月镜。终日对凝妆，掩映万荷柄。,清
673,金陵杂诗（四首之一）,孙景贤,新插降幡古石头，空城迷问酒家楼。我来袖手观棋局，那得无情对莫愁。,清
674,念奴娇,孙景贤,倚虹丈归京师，邀同闲话。小窗情话，倩池波、深照随鸥纱帽。我亦春明门外客，乍听秋风归早。画省香炉，青楼弦管，梦里容西笑。金銮莫问，近来愁事多少。闻道酒劝长星，万年天子，玉几眠初觉。告急床头如火急，不待银虬催晓。解甲男儿，签名臣妾，吟尽伤心稿。石城佳气，坐看葱郁江表。,清
675,登报恩寺塔,谈允谦,莫疑缔造鬼神工，万物坚持一气中。吴地有台游白风，汉宫何处望铜龙。云间帆动三山月，树外楼开六代风。异域贡金供铸鼎，低回当日帝图雄。,清
676,金陵听说法诗,谭嗣同,昊雁舟先生嘉瑞为馀学佛第一导师，杨仁山先生文会为第二导师，乃大会于金陵，说甚深微妙之义，得未曾有。火劫冰期接混茫，小之陵谷巨沧桑。有形潜逐人心改，创世谁怜我主忙。明日观身已非昨，微生归命向何方。文殊师利维摩诘，随顺重开大道场。文殊师利维摩诘，一一云中自出音。各各分途戒定慧，亭亭三界去来今。乾坤尚毁易何有，神鬼不知心所深。愿为恒沙留蔚偈，依然建业暮钟沉。而为上首普观察，承佛威神说颂言。一任血田卖人子，独从性海救灵魂。纲伦桔以喀私德，法会极于巴力门。大地山河今领取，庵摩罗果掌中论。厚地高天万想潋，并激亦遣想何曾。名言景教演三一，知觉治心论级层。密印自持百鬼穴，现身犹是半跏僧。俨然未散灵山会，智者而还续此灯。,清
677,巫山一段云·秣陵感旧,田茂遇,白下经行处，凝眸钟岭东。旧时花月杳无踪，千迭紫云空。耕犊迷芳草，虬枝暗老松。江城莫忆景阳宫，暮雨湿寒钟。,清
678,秦淮灯船歌,汪懋麟,秦淮五月水气薄，榴花乍红柳花落。新荷半舒菡萏高。对面人家卷帘幕。晚来列炬何喧阗，鼓吹中流一时作。火龙一道灯船来，众响啁嘈判清浊。一人揭鼓扬双锤，官声坎坎两虎搏。一人按拍秉乐句，裂帛时闻坠秋箨。一人小击云锣清，仿佛湘娥曳珠路。横笛短箫兼玉笙，芦管呜呜似南龠。两旁列坐八九人，急羽繁商不相若。或涩如调素女弦，或溜如啭早春雀。或缓如咽松下泉，或激如挑战场槊。有时回帆作数弄，月白沙明叫饥鹤。六船盘旋系一缆，万点琉璃光灼灼。牛渚燃犀群怪惊，昆明习战老鱼跃。众人互奏时一呼，如听宫中上元乐。吁嗟此声何自来，万历年间逞欢谑。中山开平盛甲第，富贵熏天凌卫霍。谢公巷口开画楼，江令宅旁起朱阁。传宴宾客端阳前，妙舞清歌进金凿。青溪之南桃叶东，院里名娼好梳掠。一笑直欲三年留，倒心回肠爱眉角。珠玉如泥卖歌笑，洒肉成山委溪壑。流传直到南渡时，万事荒淫付杯杓。作赋尚留才子名，盘游苦恨宰臣恶。此时灯船知最奇，此时兵戈已交错。天心杀运不可回，三十年来莽萧索。余年童稚不及逢，白头老人说如昨。今年来游恍梦寐，烽火暗天浑不觉。纷纷荡子登酒船，岸岸河房动芳酌。此地有湖名莫愁，我欲言愁恐惊愕。世人忽忽无远忧，悲歌拔剑地空斫。嗟我旅人行且归，醉眼迷离石城脚。,清
679,白门感旧,汪中,秋来无处不销魂，箧里春衫半有痕。到眼云山随处好，伤心耆旧几人存。扁舟夜雨时闻笛，落叶西风独掩门。十载江湖生白发，华年如水不堪论。,清
680,秦淮杂诗,王士禛,年来肠断秣陵舟，梦绕秦淮水上楼。十日雨丝风片里，浓春烟景似残秋。,清
681,拜方正学先生墓,王士稹,石子岗头木末亭，振衣千仞揽青冥。遥看江色萦新练，回眺山光列翠屏。古墓松杉悲靖难，高台花雨罢谈经。未须凭眺伤今古，且系长干双玉瓶。,清
682,登鸡鸣寺,王士稹,鸡笼山上鸡鸣寺，绀宇凌霜鸟路长。古埭尚传齐武帝，风流空忆竞陵王。白门柳色残秋雨，元武湖波澹夕阳。下界销沈陵谷异，枫林十庙晚苍苍。,清
683,江上二首,王士稹,吴头楚尾路如何？烟雨秋深暗自波。晚趁寒潮渡江去．满林黄叶雁声多。,清
684,秋柳,王士稹,秋来何处最销魂，残照西风白下门。他日差池春燕影，只今憔悴晚烟痕。愁生陌上黄骢曲，梦远江南乌夜村。莫听临风三弄笛，玉关哀怨总难论。,清
685,秋柳,王士稹,桃根桃叶镇相怜，眺尽平芜欲化烟。秋色向人犹旖旎，春闺曾与致缠绵。新愁帝子悲今日，旧事公孙忆往年。记否青门珠络鼓，松枝相映夕阳边。,清
686,晓雨复登燕子矶绝顶,王士稹,岷涛万里望中收，振策危矶最上头。吴楚青苍分极浦，江山平远入新秋。永嘉南渡人皆尽，建业西风水自流。洒酒重悲天堑险，浴凫飞雁满汀洲。,清
687,忆秦娥·忆秦淮,王士稹,秦淮水，红楼一带波如绮。波如绮，琉璃窗下，水晶帘底。梅花点额芙蓉髻，妆成照影春波里。春波里，一方明镜，朝朝孤倚。,清
688,雨后观音门渡江,王士稹,饱挂轻帆趁暮晴，寒江依约落潮平。吴山带雨参差没，楚火沿流次第生。名士尚传麾扇渡，踏歌终怨石头城。南朝无限伤心史，惘帐秦淮玉笛声。,清
689,十哀歌·哀金陵,赵函,——吊省城居民及沿江村落被贼蹂躏也夷船入江来，先截瓜州渡；真州城外生烟雾，一炬盐艘不知数。天堑飞过蛟龙惊，扬帆直抵金陵城。金陵城中军势涣，大府主和不主战。伊相国来操胜算，欲以慈悲弥宿怨。夷情贪狠惟爱钱，红旗白旗持两端。忽然舁炮钟山顶，俯瞰石城如瞰井。阖城恸哭潜出城，一半流亡入鱼艇。秋风戒寒和议成，庙谟柔远思休兵。华夷抗礼静海寺，俨然白犬丹鸡盟。吁嗟呼!城中歌舞庆太平，城外盗贼仍纵横。夷人中流鼓掌去，三月长江断行旅。,清
690,南乡子·登燕子矶,赵维烈,片石撼江皋，水激矶头影动摇。阅尽兴亡千古事，萧萧，往日英雄不可招。一剑倚天高，恐有蛟龙起怒涛。铁锁都应拦不住，滔滔，和雨和风卷六朝。,清
691,台城路·桃叶渡,赵文哲,旧曲飞花，芳名刻玉，姊妹双蛾谁浅？莺侍蝶眷。怅两桨重来，画楼天远。输与王郎，渡口歌婉转。,清
692,题明太祖陵,赵翼,定鼎金陵控制遥，宅中方轨集轮镳。千秋形胜从三国，一样江山陋六朝。燕啄皇孙传岂误，狗烹诸将乱终消。桥陵曾借神僧穴，易代犹闻禁采樵。,清
693,金陵杂感,赵执信,深宫燕子弄歌喉，粉墨尚书作部头。瞥眼君臣成院本，输他叔宝最风流。,清
694,念奴娇·长干里,郑板桥,逶迤曲巷，在春城斜角，绿杨荫里。赭白青黄墙砌石，门映碧溪流水。细雨饧箫，斜阳牧笛，一径穿桃李。风吹花落，落花风又吹起。更兼处处缲车，家家社燕，江介风光美。四月樱桃红满市，雪片鲥鱼刀魮。淮水秋清，钟山暮紫，老马耕闲地。一丘一壑，吾将终老于此。,清
695,出师讨满夷自瓜洲至金陵,郑成功,缟素临江誓灭胡，雄师十万气吞吴。试看天堑投鞭渡，不信中原不姓朱。,清
696,吴氏草堂,郑孝胥,雨后秋堂足断鸿，水边吟思入寒空。风情谁似枫林好，一夜吴霜照影红。水痕渐落露渔汀，秃柳枝疏也自青。唤起吴兴张子野，共看山影压浮萍。,清
697,子朋属题山水小幅,郑孝胥,江东顾五倦游还，占取城西水一湾。捲捲清诗皆入画，底须俗笔污溪山。,清
698,子朋属题山水小幅,郑孝胥,卷卷清诗皆入画，底须俗笔污溪山?二士风流比阮嵇，年来物役苦难齐。欲知白下闲踪迹，只向书堂觅旧题。,清
699,满江红·金陵怀古,郑燮,淮水东流，问夜月何时是了?空照彻飘零宫殿，凄凉华表。才子总缘杯酒误，英雄只向棋盘闹。问几家输局几家赢?都秋草。流不断，长江淼;拔不倒，钟山峭。剩古碑荒冢，淡鸦残照。碧叶伤心亡国柳，红墙堕泪南朝庙。问孝陵松柏几多存?年年少。,清
700,念奴娇·石头城,郑燮,悬岩千尺，借欧刀吴斧，削成城郭。千里金城回不尽，万里洪涛喷薄。王浚楼船，旌麾直指，风利何曾泊。船头列炬，等闲烧断铁索。而今春去秋来，一江烟雨，万点征鸿掠。叫尽六朝兴废事，叫断孝陵殿阁。山色苍凉，江流悍急，潮打空城脚。数声渔笛，芦花风起作作。,清
701,龙江关,周宝偀,关势接苍穹，登临四望空。钟声何处寺，帆影大江风。薄雾山腰白，斜阳鸟背红。此身何处着，端在画图中。,清
702,莫愁湖秋荷,周宝偀,渺渺湖山荡荡波，秋荷几朵尚婀娜。生当此日风霜冷，回忆从前锦绣多。只我解怜倾国色，阿谁还唱采莲歌？故应对此伤迟暮，倩影姈娉可奈何。,清
703,牛首山,周宝偀,两峰似牛首，高向碧天昂。烟寺千层峙，云梯百级长。涧寒流水细，洞古野藤香。我欲来栖隐，于此筑草堂。,清
704,蝶恋花,周济,柳絮年年三月暮，断送莺花，十里湖边路。万转千回无落处，随侬只恁低低去。满眼颓垣欹病树，纵有余英，不值风姨妒。烟里黄沙遮不住，河流日夜东南注。,清
705,金陵古迹诗,周在浚,龙笛新裁二尺长，中悬画鼓大如筐。万人喝彩灯船过，百盏琉璃赛月光。,清
706,秦淮竹枝词,周在浚,布幔朱阑饰彩舟，少年箕踞放中流。三弦拨动《凉州》调，故老听来尽白头。,清
707,秦淮竹枝词,周在浚,端阳节近说青溪，芳草门前踏作泥。到得秋来人寂寞，月明衰柳夜乌啼。,清
708,秦淮竹枝词,周在浚,北人才得解征鞍，也学吴侬事事酸。金碗银盘都不用，素磁月下试龙团。,清
709,二郎神·登燕子矶秋眺,朱一是,岷峨万里，见渺渺、水流东去。指远近关山，参差宫阙，起灭长空烟雾。南望沧溟天边影，辨不出、微茫尽处。叹三楚英雄，六朝王霸，消沉无数。从古长江天堑，飞艎难渡。自玉树歌残，金莲舞罢，倏忽飞乌走兔。燕子堂前，凤凰台畔，冷落丹枫白露。但坐看、狎鸥随浪，渔父扁舟朝暮。,清
710,卖花声·雨花台,朱彝尊,衰柳白门湾，潮打城还。小长干接大长干。歌板酒旗零落尽，剩有渔竿。秋草六朝寒，花雨空坛。更无人处一凭栏。燕子斜阳来又去，如此江山。,清
711,覆舟山,曾极,六代兴亡貉一丘，繁华梦逐水东流。操蛇神向山前笑，三百年前几度舟。,宋
712,秦淮,曾极,凿断山根役万人，祖龙痴绝更东巡。石城几度更新主，赢得淮流尚系秦。,宋
713,吴大帝陵,曾极,老瞒虎裂横中州，何物生儿作仲谋。四十帝中功第一，坏陵无主使人愁。,宋
714,念奴娇（水天空阔）,邓剡,水天空阔，恨东风不惜、世间英物。蜀鸟吴花残照里，忍见荒城颓壁。铜雀春情，金人秋泪，此恨凭谁雪。堂堂剑气，斗牛空认奇杰。那信江海余生，南行万里，不放扁舟发。正为鸥盟留醉眼，细看涛生云灭。睨柱吞嬴，回旗起懿，千古冲冠发。伴人无寐，秦准应是孤月。,宋
715,酹江月,杜旟,江山如此，是天开万古，东南王气。一自髯孙横短策，坐使英雄鹊起。玉树声消，金莲影散，多少伤心事。千年辽鹤，并疑城郭非是。当日万驷云屯，潮生潮落处，石头孤峙。人笑褚渊今齿冷，只有袁公不死。斜日荒烟，神州何在，欲堕新亭泪。元龙老矣，世间何限馀子。,宋
716,高淳道中,范成大,路入高淳麦更深，草泥沾润马駸駸。雨归陇首云凝黛，日漏山腰石渗金。老柳不春花自蔓，古祠无壁树空阴。一箪定属前村店，衮衮炊烟起竹林。,宋
717,秦淮,范成大,不将行李试间关，谁信江湖道路难。肠断秦淮三百曲，船头终日见方山。,宋
718,赏心亭再题,范成大,天险东南重，兵雄百二尊。拂云千雉绕，截水万崖奔。赤日吴波动，苍烟楚树昏。向无形胜地，何以控乾坤？,宋
719,望金陵行阙,范成大,圣代规模跨六朝，行宫台殿压金鳌。三山落日青鸾近，双阙清风紫凤高。石虎蹲江蹯王气，玉麟涌地镇神皋。太平不用千寻锁，静听西城打夜涛。,宋
720,凤凰台次李太白韵,郭祥正,高台不见凤凰游，浩浩长江入海流。舞罢青娥同去国，战残白骨尚盈丘。风摇落日催行棹，湖拥新沙换故洲。结绮临春无处觅，年年荒草向人愁。,宋
721,题定林寺,贺铸,破冰泉脉漱篱根，坏衲遥疑挂树猿。蜡屐旧痕寻不见，东风先为我开门。,宋
722,卜居游山乡,孔文昱,世运有变迁，诗礼无歇绝。凫绎云勃兴，雁湖波皎洁。中原势已倾，南渡疆复裂。故乡隔烽烟，回首空鸣咽。我闻游子山，曾留圣人辙。栖皇适楚都，救世至今切。爰居复爰处，俎豆幸无缺。循墙守旧铭，子弟勤诵说。耕稼馁在中，勿叹谋生拙。忧道不忧贫，饥寒励豪杰。,宋
723,蝶恋花·上巳召亲族,李清照,永夜恹恹欢意少，空梦长安，认取长安道。为报今年春色好，花光月影宜相照。随意杯盘虽草草，酒美梅酸，恰称人怀抱。醉莫插花花莫笑，可怜春似人将老。,宋
724,浪淘沙（帘外五更风）,李清照,帘外五更风，吹梦无踪。画楼重上与谁同？记得玉钗斜拨火，宝篆成空。回首紫金峰，雨润烟浓，一江春浪醉醒中。留得罗襟前日泪，弹与征鸿。,宋
725,凤凰台,梁栋,白发久孤鹦鹉杯，碧梧自老凤凰台。管夷吾亦仅如许，李谪仙今安在哉。城郭是非秋雨外，江山形胜暮潮来。小留只等中秋月，且放青冥万里开。,宋
726,台城寺水亭,林逋,金井前朝事，林僧问不知。绍苔欺破阁，白鸟占闲池。清楚曾经晋，荒唐直到隋。南廊一声磬，斜照独凝思。,宋
727,清凉寺,刘克庄,塔庙当年甲一方，千层金碧万缁郎。开山佛已成胡鬼，住院僧犹说李王。遗像有尘龛坏壁，断碑无首立斜阳。惟应驻马坡头月，曾见金舆夜纳凉。,宋
728,新亭,刘克庄,此是晋人游集处，当时风景与今同。不干铁鏁楼船力，似是蒲葵尘柄功。几簇旌旗秋色里，百年陵阙泪痕中。兴亡毕竟缘何事，专罪清谈恐未公。,宋
729,冶城,刘克庄,断镞遗钥不可求，西风古意满原头。孙刘数子如春梦，王谢千年有旧游。高塔不知何代作，暮笳似说昔人愁。神州只在阑干北，度度来时怕上楼。,宋
730,登赏心亭,陆游,蜀栈秦关岁月遒，今年乘兴却东游。全家稳下黄牛峡，半醉来寻白鹭洲。黯黯江云瓜步雨，萧萧木叶石城秋。孤臣老抱忧时意，欲请迁都涕已流。,宋
731,青溪,马光祖,人道青溪有九曲，如今一曲仅能存。江家宅畔成花圃，东府门前作菜园。登阁自堪观叠嶂，汎舟犹可醉芳樽。料应当日皆无恙，苕霅潇湘不足言,宋
732,迎享送神,马光祖,长江兮淙淙，踞虎兮蟠龙。秀群英兮礼乐，览千古兮焉穷。蹇谁留兮青溪，穆将愉兮寿宫。思至德兮肇苍姬，避圣嗣兮兴句吴。竟长干兮游五湖，烨客星兮隐东庐。坐根石兮定吴都，怀仲父兮秦淮隅。燎赤壁兮伟北图，忆尚书兮西明居。孝感兮冰鱼，鹿苑兮儒书。起乌衣兮见夷吾，运百甓兮恢宏橅。忠孝兮父子，将相兮叔侄。登冶城兮想高世，酌贪泉兮徒西壁。兴文兮雷刘，著书兮陶萧。大节兮霜凛凛，谪仙兮风飘飘。云龙上下兮东野，桃花流水兮致尧。肆荥阳兮忠愤，相先民兮迢迢。天昌宋兮将有曹，平江南兮斧不膏。德乖崖兮桑本袤，美中丞兮蓉幕高。神明兮待制，忠恕兮肤使。春风兮寿元气，图绘兮回天意。出师门兮道与南，建留都兮垂万世。仗征钺兮江无波，死封疆兮人知义。采石兮功之奇，紫阳兮道之继。佐乃翁兮南轩，开厥后兮壹是。泽斯民兮西山，俨元凯兮是似。庀管钥兮北门，思尚友兮古人。建芳馨兮堂庑，合荃芷兮盈庭。袅秋风兮桂枝，缭荷屋兮杜衡。荐菊兮寒泉，采藻兮落成。浴兰汤兮沐华，望美人兮并迎。芳菲菲兮满堂，灵之来兮如云。聊逍遥兮容与，集琳琅兮锵鸣。吉日兮辰良，蕙蒸兮椒浆。元勋兮钜德，日月兮齐光。介民兮景福，昭昭兮未央。高山兮景行，千秋兮难忘。,宋
733,金陵禁林有感,潘阆,六代繁华难重问，此时兴废动吟情。空流一带秦淮水，朝暮惟闻鸣咽声。,宋
734,南朝,钱惟演,结绮临春映夕霏，景阳钟动曙星稀。潘妃宝钏光如昼，江令花牋落似飞。舴艋凌波朱火度，觚稜拂汉紫烟微。自从饮马秦淮水，蜀柳无因对殿帏。,宋
735,还自汤泉十四韵,秦观,岁晚倦城郭，联骖度嶪峨。天黄云脚乱，村黑鸟翎讹。潦水侵生路，晴天落慢坡。澄江练不卷，温井监新磨。渔火分星远，沙鸥散点多。霸祠题玉箸，龙窟受金波。琬琰存吴事，儿童记楚歌。孤龛瘦居士，双塔老头陀。飞鼠鸣深穴，胡蜂结巧窠。晚参圆白足，昏梵礼青螺。云驭沉荒甃，仙舂没浅莎。杖藜从莫逆，谈笑入无何。惨澹日连雾，萧骚风转阿。华清俄梦断，回首失烟萝。,宋
736,次荆公韵四绝,苏轼,青李扶疏禽自来，清真逸少手亲栽。深红浅紫从争发，雪白鹅黄也斗开。斫竹穿花破绿苔，小诗端为觅桤栽。细看造物初无物，春到江南花自开。骑驴渺渺入荒陂，想见先生未病时。劝我试求三亩宅，从公已觉十年迟。甲第非真有，闲花亦偶栽。聊为清净供，却对道人开。,宋
737,赴岭表过金陵蒋山泉老召食阻雨不及往,苏轼,今日江头天色恶，炮车云起风欲作。独望钟山唤宝公，林间白塔如孤鹤。宝公骨冷唤不闻，却有老泉来唤人。电眸虎齿霹雳舌，为子吹散千峰云。南行万里亦何事，一酌曹溪知水味。,宋
738,旧韵赠清凉长老,苏轼,过淮入洛地多尘，举扇西风欲污人。但怪云山不改色，岂知江月解分身。安心有道年颜好，遇物无情句法新。送我长芦舟一叶，笑看雪浪满衣巾。,宋
739,同王胜之游蒋山,苏轼,到郡席不暖，居民空惘然。好山无十里，遗恨恐他年。欲款南朝寺，同登北郭船。朱门收画戟，绀宇出青莲。夹路苍髯古，迎人翠麓偏。龙腰蟠故国，鸟爪寄层巅。竹杪飞华屋，松根泫细泉。峰多巧障日，江远欲浮天。略彴横秋水，浮图插暮烟。归来踏人影，云细月娟娟。,宋
740,赠清凉寺和长老,苏轼,代北初辞没马尘，江南来见卧云人。问禅不契前三语，施佛空留丈六身。老去山林徒梦想，雨馀钟鼓更清新。会须一洗黄茅瘴，未用深藏白巾。,宋
741,石头城,汪元量,石头城上小徘徊，世换僧残寺已灰。地接汴淮山北去，江吞吴越水东来。健鱼奋鬣随蛟舞，快鹘翻身猎雁回。一片降旗千古泪，前人留与后人哀。,宋
742,莺啼序,汪元量,金陵故都最好，有朱楼迢递。嗟倦客、又此凭高，槛外已少佳致。更落尽梨花，飞尽杨花，春也成憔悴。问青山、三国英雄，六朝奇伟。麦甸葵丘，荒台败垒。鹿豕衔枯荠。正朝打孤城，寂寞斜阳影里。听楼头、哀笳怨角，未把酒、愁心先醉。渐夜深，月满秦淮，烟笼寒水。凄凄惨惨，冷冷清清，灯火渡头市。慨商女不知兴废。隔江犹唱庭花，余音亹亹。伤心千古，泪痕如洗。乌衣巷口青芜路，认依稀、王谢旧邻里。临春结绮。可怜红粉成灰，萧索白杨风起。因思畴昔，铁索千寻，谩沈江底。挥羽扇、障西尘，便好角巾私第。清谈到底成何事。回首新亭，风景今如此。楚囚对泣何时已。叹人间、今古真儿戏。东风岁岁还来，吹入钟山，几重苍翠。,宋
743,半山春晚即事,王安石,春风取花去，酬我以清阴。翳翳陂路静，交交园屋深。床敷每小息，杖屦或幽寻。惟有北山鸟，经过遗好音。,宋
744,北陂杏花,王安石,一陂春水绕花身，花影妖娆各占春。纵被春风吹作雪，绝胜南陌碾成尘,宋
745,北山,王安石,北山输绿涨横陂，直堑回塘滟滟时。细数落花因坐久，缓寻芳草得归迟。,宋
746,定林,王安石,定林青木老参天，横贯东南一道泉。六月杖藜寻石路，午阴多处弄潺湲。,宋
747,江上,王安石,江北秋阴一半开，晓云含雨却低回。青山缭绕疑无路，忽见千帆隐映来,宋
748,金陵怀古,王安石,六代豪华空处所，金陵王气黯然收。烟浓草远望不尽，物换星移度几秋。至竟江山谁是主，却因歌舞破除休。我来不见当时事，上尽重城更上楼。,宋
749,金陵怀古四首,王安石,霸祖孤身取二江，子孙多以百城降。豪华尽出成功后，逸乐安知与祸双？东府旧基留佛刹，后庭余唱落船窗。黍离麦秀从来事，且置兴亡近酒缸。,宋
750,金陵怀古四首,王安石,天兵南下此桥江，敌国当时指顾降。山水雄豪空复在，君王神武自难双。留连落日频回首，想像余墟独倚窗。却怪夏阳才一苇，汉家何事费罂缸。,宋
751,金陵怀古四首,王安石,地势东回万里江，云间天阙古来双。兵缠四海英雄得，圣出中原次第降。山水寂寥埋王气，风烟萧飒满僧窗。废陵坏冢空冠剑，谁复沾缨酹一缸。,宋
752,金陵怀古四首,王安石,忆昨天兵下蜀江，将军谈笑士争降。黄旗已尽年三百，紫气空收剑一双。破堞自生新草木，废宫谁识旧轩窗。不须搔首寻遗事，且倒花前白玉缸。,宋
753,两山间,王安石,自予营北渚，数至两山间。临路爱山好，出山愁路难。山花如水净，山鸟与云闲。我欲抛山去，山仍劝我还。祗应身後冢，亦是眼中山。且复依山住，归鞍未可攀。,宋
754,泊船瓜洲,王安石,京口瓜洲一水间，钟山只隔数重山。春风又绿江南岸，明月何时照我还？,宋
755,清明辇下怀金陵,王安石,春阴天气草如烟，时有飞花舞道边。院落日长人寂寂，池塘风慢鸟翩翩。故园回首三千里，新火伤心六七年。青盖皂衫无复禁，可能乘兴酒家眠。,宋
756,书湖阴先生壁,王安石,茅檐长扫静无苔，花木成畦手自栽。一水护田将绿绕，两山排闼送青来。,宋
757,岁晚,王安石,月映林塘静，风含笑语凉。俯窥怜绿净，小立伫幽香。携幼寻新菂，扶衰坐野航。延缘久未已，岁晚惜流光。,宋
758,胭脂井,王安石,结绮临春草一丘，尚残宫井戒千秋。奢淫自是前王耻，不到龙沈亦可羞。,宋
759,游钟山二首,王安石,终日看山不厌山，买山终待老山间。山花落尽山长在，山水空流山自闲。,宋
760,游钟山二首,王安石,两山松栎暗朱藤，一水中间胜武陵。午梵隔云知有寺，夕阳归去不逢僧。,宋
761,舟过长芦寺,王安石,木落草摇洲渚昏，泊船深闭雨中门。回灯只欲寻归梦，儿女纷纷强笑言。,宋
762,金陵怀古,王珪,怀乡访古事悠悠，独上江城满目秋。一鸟带烟来别渚，数帆和雨下归舟。萧萧暮吹惊红叶，惨惨寒云压旧楼。故国凄凉谁与问，人心无复更风流。,宋
763,游赏心亭,王珪,六朝遗迹此空存，城压沧波到海门。万里江山来醉眼，九秋天地入吟魂。于今玉树悲歌起，当日黄旗王气昏。人事不同风物在，怅然犹得对芳樽。,宋
764,金陵赏心亭,王琪,千里秦淮在玉壶，江山清丽壮吴都。昔人已化辽天鹤，旧画难寻卧雪图。冉冉流年去京国，萧萧华发老江湖。残蝉不会登临意，又噪西风入座隅。,宋
765,建康,文天祥,金陵古会府，南渡旧陪京。山势犹盘礴，江流已变更。健儿徒幽土，新鬼哭台城。一片清溪月，偏于客有情。,宋
766,金陵驿,文天祥,草合离宫转夕晖，孤云飘泊复何依。山河风景元无异，城郭人民半已非。满地芦花和我老，旧家燕子傍谁飞。从今别却江南日，化作啼鹃带血归。,宋
767,酹江月（乾坤能大）,文天祥,乾坤能大，算蛟龙、元不是池中物。风雨牢愁无着处，那更寒虫四壁。横槊题诗，登楼作赋，万事空中雪。江流如此，方来还有英杰。堪笑一叶飘零，重来淮水，正凉风新发。镜里朱颜都变尽，只有丹心难灭。去去龙沙，江山回首，青山如发。故人应念，杜鹃枝上残月。,宋
768,菩萨蛮·金陵赏心亭为叶丞相赋,辛弃疾,青山欲共高人语。联翩万马来无数。烟雨却低回。望来终不来。人言头上发。总向愁中白。拍手笑沙鸥。一身都是愁。,宋
769,水调歌头·寿赵漕介庵,辛弃疾,千里渥洼种，名动帝王家。金銮当日奏草，落笔万龙蛇。带得无边春下，等待江山都老，教看鬓方鸦。莫管钱流地，且拟醉黄花。唤双成，歌弄玉，舞绿华。一觞为饮千岁，江海吸流霞。闻道清都帝所，要挽银河仙浪，西北洗胡沙。回首日边去，云里认飞车。,宋
770,幕府山,杨备,六代繁华一瞬间，平芜远树不胜间。倚楼天暝云如幕，知是琅琊幕府山。,宋
771,吴大帝庙,杨备,古木阴森庙岿然，龙蟠虎踞旧山川。当时鼎足一场梦，空里旋风飞纸钱。,宋
772,登凤凰台,杨万里,千年百尺凤凰台，送尽潮回凤不回。白鹭北头江草合，乌衣西面杏花开。龙蟠虎踞山川在，古往今来鼓角哀。只有谪仙留句处，春风掌管拂蛛煤。,宋
773,寒食前一日行部过牛首山,杨万里,岭花袍紫不知名，涧草茸青取次生。便是常州草虫本，只无蚱蜢与蜻蜓。,宋
774,寒食前一日行部过牛首山,杨万里,头上高垂碧玉盆，谁将漂絮尚残痕。青天幸自秋江样，须惹三丝两缕云。,宋
775,寒食前一日行部过牛首山,杨万里,绵山恨骨已寒灰，尽禁厨烟肯更回。老病不禁馊食冷，杏花饧粥汤将来。,宋
776,寒食前一日行部过牛首山,杨万里,出了长干过了桥，纸钱风里树萧骚。若无六代英雄骨，牛首诸山肯尔高。,宋
777,寒食前一日行部过牛首山,杨万里,单车一节又行春，敢为观风惜病身。只是担头无櫑子，枉教唤作踏青人。,宋
778,寒食前一日行部过牛首山,杨万里,捣蓝作雨两宵倾，生怕难干急放晴。一路东皇新晒染，桑黄麦绿小枫青。,宋
779,寒食前一日行部过牛首山,杨万里,一春今岁两中和，信道韶华定较多。二月半头花已尽，脱空日月退还他。,宋
780,陪留守余处恭、总领钱进思、提刑傅景仁游清凉寺即古石头城,杨万里,万里长江天上来，石头却欲打江回。青山外面周如削，紫府中间划洞开。苏峻战场今草莽，仲谋庙貌古尘埃。多情白鹭洲前水。月落潮生声自哀。,宋
781,三月三日上忠襄坟因之行散得绝句,杨万里,长干桥外即乌衣，今着屠沽卖菜儿。晋殿吴宫犹碧草，王亭谢馆尽黄鹂。,宋
782,南朝,杨亿,五鼓端门漏滴稀，夜签声断翠华飞。繁星晓埭闻鸡度，细雨春场射雉归。步试金莲波溅襪，歌翻玉树涕沾衣。龙盘王气终三百，犹得澄澜对敞扉,宋
783,勉叶模,叶梦得,千年石头城，突兀真虎踞。苍茫劫火馀，尚复留故处。大江转洪涛，腾踏不可御。空城寂寞潮，日暮独东去。登临欲吊古，俯视极千虑。吾儿勇过我，蓐食穿沮洳。谓言抚中原，未暇论割据。功名亦何人，我老聊自恕。他年报国心，或可借前箸。无为笑颓然，已饱安用饫。,宋
784,怀金陵,张耒,曾作金陵烂漫游，北归尘土变衣裘。芰荷声里孤舟雨，卧入江南第一州。,宋
785,赏心亭,张耒,楫迎桃叶家何处，桨送莫愁人已非。独立东风今古恨，春江无语又斜晖。,宋
786,六州歌头（长淮望断）,张孝祥,长淮望断，关塞莽然平。征尘暗，霜风劲，悄边声。黯销凝。追想当年事，殆天数，非人力；洙泗上，弦歌地，亦膻腥。隔水毡乡，落日牛羊下，区脱纵横。看名王宵猎，骑火一川明，笳鼓悲鸣，遣人惊。念腰间箭，匣中剑，空埃蠹，竟何成!时易失，心徒壮，岁将零。渺神京。干羽方怀远，静烽燧，且休兵。冠盖使，纷驰骛，若为情!闻道中原遗老，常南望、翠葆霓旌。使行人到此，忠愤气填膺，有泪如倾。,宋
787,鹧鸪天,赵鼎,客路那知岁序移。忽惊春到小桃枝。天涯海角悲凉地，记得当年全盛时。花弄影，月流辉。水精宫殿五云飞。分明一觉华胥梦，回首东风泪满衣。,宋
788,隔浦莲（新篁摇动翠葆）,周邦彦,新篁摇动翠葆。曲径通深窈。夏果收新脆，金丸落、惊飞鸟。浓霭迷岸草。蛙声闹。骤雨鸣池沼。水亭小。浮萍破处，檐花帘影颠倒。纶巾羽扇，困卧北窗清晓。屏里吴山梦自到。惊觉。依然身在江表。,宋
789,满庭芳（风老莺雏）,周邦彦,风老莺雏，雨肥梅子，午阴嘉树清圆。地卑山近，衣润费炉烟。人静乌鸢自乐，小桥外、新绿溅溅。凭栏久，黄芦苦竹，拟泛九江船。年年，如社燕，漂流瀚海，来寄修椽。且莫思身外，长近尊前。憔悴江南倦客，不堪听、急管繁弦。歌筵畔，先安簟枕，容我醉时眠。,宋
790,西河（佳丽地）,周邦彦,佳丽地，南朝盛事谁记。山围故国绕清江，髻鬟对起。怒涛寂寞打孤城，风樯遥度天际。断崖树、犹倒倚，莫愁艇子曾系。空馀旧迹郁苍苍，雾沉半垒。夜深月过女墙来，伤心东望淮水。酒旗戏鼓甚处市？想依稀、王谢邻里，燕子不知何世，入寻常、巷陌人家，相对如说兴亡，斜阳里。,宋
791,佚句,不详,路指丹阳分虎节，心存双阙恋龙颜。,唐
792,佚句,不详,云散便凝千里望，日斜长占半城阴。,唐
793,金陵道中寄,曹松,忍苦待知音，无时省废吟。始为分路客，莫问向隅心。峤翠藏幽瀑，枝风下晓禽。忆君秋欲尽，马上秣陵砧。,唐
794,秋日送方干游上元,曹松,天高淮泗白，料子趋修程。汲水疑山动，扬帆觉岸行。云离京口树，雁入石头城。后夜分遥念，诸峰霜露生。,唐
795,石头怀古,曹松,日月出又没，台城空白云。虽宽百姓土，渐缺六朝坟。禾黍是亡国，山河归圣君。松声骤雨足，几寺晚钟闻。,唐
796,题甘露寺,曹松,香门接巨垒，画角间清钟。北固一何峭，西僧多此逢。天垂无际海，云白久晴峰。旦暮然灯外，涛头振蛰龙。,唐
797,望九华寄池阳太守,曹松,造华峰峰异，宜教岳德谦。灵踪载籍古，怪刃刺云尖。盘蹙陵阳壮，孤标建邺瞻。霁馀堪洗目，青出谢家檐。,唐
798,喜友人归上元别业,曹松,一樯千里外，隐者兴宜孤。落日长边海，秋风满故都。掩关苔色老，盘径叶声枯。匡岳来时过，迟回绝顶无。,唐
799,送人归江宁,岑参,楚客忆乡信，向家湖水长。住愁春草绿，去喜桂枝香。海月迎归楚，江云引到乡。吾兄应借问，为报鬓毛霜。,唐
800,送王大昌龄赴江宁,岑参,对酒寂不语，怅然悲送君。明时未得用，白首徒攻文。泽国从一官，沧波几千里。群公满天阙，独去过淮水。旧家富春渚，尝忆卧江楼。自闻君欲行，频望南徐州。穷巷独闭门，寒灯静深屋。北风吹微雪，抱被肯同宿。君行到京口，正是桃花时。舟中饶孤兴，湖上多新诗。潜虬且深蟠，黄鹄举未晚。惜君青云器，努力加餐饭。,唐
801,送许拾遗恩归江宁拜亲,岑参,诏书下青琐，驷马还吴洲。束帛仍赐衣，恩波涨沧流。微禄将及亲，向家非远游。看君五斗米，不谢万户侯。知出西掖垣，如到南徐州。归心望海日，乡梦登江楼。大江盘金陵，诸山横石头。枫树隐茅屋，橘林系渔舟。种药疏故畦，钓鱼垂旧钩。对月京口夕，观涛海门秋。天子怜谏官，论事不可休。早来丹墀下，高驾无淹留。,唐
802,景阳台怀古,陈贶,景阳六朝地，运极自依依。一会皆同是，到头谁论非。酒浓沈远虑，花好失前机。见此尤宜戒，正当家国肥。,唐
803,江上逢故人,陈陶,十年蓬转金陵道，长哭青云身不早。故乡逢尽白头人，清江颜色何曾老。,唐
804,春怀寄秣陵知友,储嗣宗,庐江城外柳堪攀，万里行人尚未还。借问景阳台下客，谢家谁更卧东山。,唐
805,吴宫,储嗣宗,荒台荆棘多，忠谏竟如何。细草迷宫巷，闲花误绮罗。前溪徒自绿，子夜不闻歌。怅望清江暮，悠悠东去波。,唐
806,赠李十二白,崔成甫,我是潇湘放逐臣，君辞明主汉江滨。天外常求太白老，金陵捉得酒仙人。,唐
807,江畔老人愁,崔颢,江南年少十八九，乘舟欲渡青溪口。青溪口边一老翁，鬓眉皓白已衰朽。自言家代仕梁陈，垂朱拖紫三十人。两朝出将复入相，五世叠鼓乘朱轮。父兄三叶皆尚主，子女四代为妃嫔。南山赐田接御苑，北宫甲第连紫宸。直言荣华未休歇，不觉山崩海将竭。兵戈乱入建康城，烟火连烧未央阙。衣冠士子陷锋刃，良将名臣尽埋没。山川改易失市朝，衢路纵横填白骨。老人此时尚少年，脱身走得投海边。罢兵岁馀未敢出，去乡三载方来旋。蓬蒿忘却五城宅，草木不识青谿田。虽然得归到乡土，零丁贫贱长辛苦。采樵屡入历阳山，刈稻常过新林浦。少年欲知老人岁，岂知今年一百五。君今少壮我已衰，我昔少年君不睹。人生贵贱各有时，莫见羸老相轻欺。感君相问为君说，说罢不觉令人悲。,唐
808,金陵晚眺（一作怀古）,崔涂,苇声骚屑水天秋，吟对金陵古渡头。千古是非输蝶梦，一轮风雨属渔舟。若无仙分应须老，幸有归山即合休。何必登临更惆怅，比来身世只如浮。,唐
809,上元夜六首（一作夜游诗）,崔液,玉漏银壶且莫催，铁关金锁彻明开。谁家见月能闲坐，何处闻灯不看来。神灯佛火百轮张，刻像图形七宝装。影里如闻金口说，空中似散玉毫光。今年春色胜常年，此夜风光最可怜。鳷鹊楼前新月满，凤凰台上宝灯燃。金勒银鞍控紫骝，玉轮珠幰驾青牛。骖驔始散东城曲，倏忽还来南陌头。公子王孙意气骄，不论相识也相邀。最怜长袖风前弱，更赏新弦暗里调。星移汉转月将微，露洒烟飘灯渐稀。犹惜路傍歌舞处，踌蹰相顾不能归。,唐
810,送郎士元,戴叔伦,白发金陵客，怀归不暂留。交情分两地，行色载孤舟。黄叶蝉吟晚，沧江雁送秋。何年重会此，诗酒复追游。,唐
811,故秘监丹阳郡公延陵包公挽歌词,窦常,卓绝明时第，孤贞贵后贫。郤诜为胄子，季札是乡人。笔下调金石，花开领搢绅。那堪归葬日，哭渡柳杨津。,唐
812,故秘监丹阳郡公延陵包公挽歌,窦牟,台鼎尝虚位，夔龙莫致尧。德音冥秘府，风韵散清朝。天上文星落，林端玉树凋。有吴君子墓，返葬故山遥。,唐
813,庚子岁避地至玉山，酬韩司马所赠,独孤及,沧海疾风起，洪波骇恬鳞。已无济川分，甘作乘桴人。挥手谢秣陵，举帆指瓯闽。安和风尘表，偶与琼瑶亲。共悲行路难，况逢江南春。故园忽如梦，返复知何辰。旷野豺虎满，深山兰蕙新。枉君灞陵什，回首徒酸辛。,唐
814,江宁酬郑县刘少府兄赠别作,独孤及,往年脱缝掖，接武仕关西。结绶腰章并，趋阶手板齐。仙山不用买，朋酒日相携。抵掌夸潭壑，忘情向组珪。事迁时既往，年长迹逾暌。何为青云器，犹嗟浊水泥。役牵方远别，道在或先迷。莫见良田晚，遭时亦杖藜。,唐
815,送许八拾遗归江宁觐省甫昔时尝客游此县…图样志诸篇末,杜甫,诏许辞中禁，慈颜赴北堂。圣朝新孝理，祖席倍辉光。内帛擎偏重，宫衣著更香。淮阴清夜驿，京口渡江航。春隔鸡人昼，秋期燕子凉。赐书夸父老，寿酒乐城隍。看画曾饥渴，追踪恨淼茫。虎头金粟影，神妙独难忘。,唐
816,寄题甘露寺北轩,杜牧,曾向蓬莱宫里行，北轩阑槛最留情。孤高堪弄桓伊笛，缥缈宜闻子晋笙。天接海门秋水色，烟笼隋苑暮钟声。他年会著荷衣去，不向山僧说姓名。,唐
817,江楼晚望,杜牧,湖山翠欲结蒙笼，汗漫谁游夕照中。初语燕雏知社日，习飞鹰隼识秋风。波摇珠树千寻拔，山凿金陵万仞空。不欲登楼更怀古，斜阳江上正飞鸿。,唐
818,江南怀古,杜牧,车书混一业无穷，井邑山川今古同。戊辰年向金陵过，惆怅闲吟忆庾公。,唐
819,金陵,杜牧,始发碧江口，旷然谐远心。风清舟在鉴，日落水浮金。瓜步逢潮信，台城过雁音。故乡何处是，云外即乔林。,唐
820,泊秦淮,杜牧,烟笼寒水月笼沙，夜泊秦淮近酒家。商女不知亡国恨，隔江犹唱后庭花。,唐
821,送杜顗赴润州幕,杜牧,少年才俊赴知音，丞相门栏不觉深。直道事人男子业，异乡加饭弟兄心。还须整理韦弦佩，莫独矜夸玳瑁簪。若去上元怀古去，谢安坟下与沉吟。,唐
822,台城曲二首,杜牧,整整复斜斜，随旗簇晚沙。门外韩擒虎，楼头张丽华。谁怜容足地，却羡井中蛙。王颁兵势急，鼓下坐蛮奴。潋滟倪塘水，叉牙出骨须。干芦一炬火，回首是平芜。,唐
823,丹阳浦送客之海上,法振,不到终南向几秋，移居更欲近沧洲。风吹雨色连村暗，潮拥菱花出岸浮。漠漠望中春自艳，寥寥泊处夜堪愁。如君岂得空高枕，只益天书遣远求。,唐
824,喜迁莺,冯延巳,宿莺啼，乡梦断，春树晓朦胧。残灯和烬闭朱栊，人语隔屏风。香已寒，灯已绝，忽忆去年离别。石城花雨倚江楼，波上木兰舟。雾濛濛，风淅淅，杨柳带疏烟。飘飘轻絮满南园，墙下草芊绵。燕初飞，莺已老，拂面春风长好。相逢携酒且高歌，人生得几何？,唐
825,应天长,冯延巳,石城山下桃花绽，宿雨初晴云未散。南去棹，北飞雁，水阔山遥肠欲断。倚楼情绪懒，惆怅春心无限。燕度蒹葭风晚，欲归愁满面。,唐
826,金陵晚望,高蟾,曾伴浮云归晚翠，犹陪落日泛秋声。世间无限丹青手，一片伤心画不成。,唐
827,题窗上诗,隔窗鬼,何人窗下读书声，南斗阑干北斗横。千里思家归不得，春风肠断石头城。,唐
828,游钟山紫芝观,耿湋,系舟仙宅下，清磬落春风。雨数芝田长，云开石路重。古房清磴接，深殿紫烟浓。鹤驾何时去，游人自不逢。,唐
829,金陵词,故台城妓,宫中细草香红湿，宫内纤腰碧窗泣。唯有虹梁春燕雏，犹傍珠帘玉钩立。,唐
830,诗（金陵黄进士梦遇台城故妓，自云今为吴神乐部）,故台城妓,歌罢玉楼月，舞残金缕衣。匀钿收迸节，敛黛别重闱。网断蛛犹织，梁春燕不归。那堪回首处，江步野棠飞。,唐
831,送造微上人归淮南觐兄,顾非熊,到家方坐夏，柳巷对兄禅。雨断芜城路，虹分建邺天。赴斋随野鹤，迎水上渔船。终拟归何处，三湘思渺然。,唐
832,听子规（一本题上有摄山二字）,顾况,栖霞山中子规鸟，口边血出啼不了。山僧后夜初出定，闻似不闻山月晓。,唐
833,陈宫词,贯休,缅想当时宫阙盛，荒宴椒房懱尧圣。玉树花歌百花里，珊瑚窗中海日迸。大臣来朝酒未醒，酒醒忠谏多不听。陈宫因此成野田，耕人犁破宫人镜。,唐
834,经吴宫,贯休,夫差昏暗霸图倾，千古凄凉地不灵。妖艳恩作宫露浊，忠臣心苦海山青。萧条陵陇侵寒水，仿佛楼台出杳冥。此是前车况非远，六朝何更不惺惺。,唐
835,送崔秀才赴上元兼省叔父,韩翃,寒塘敛暮雪，腊鼓迎春早。匹马五城人，重裘千里道。淮山轻露湿，江树狂风扫。楚县九酝醲，扬州百花好。练湖东望接云阳，女市西游入建康。行乐远夸红布旆，风流近赌紫香囊。诗家行辈如君少，极目苦心怀谢脁。烟开日上板桥南，吴岫青青出林表。,唐
836,送丹阳刘太真,韩翃,长干道上落花朝，羡尔当年赏事饶。下箸已怜鹅炙美，开笼不奈鸭媒娇。春衣晚入青杨巷，细马初过皂荚桥。相访不辞千里远，西风好借木兰桡。,唐
837,送客之江宁,韩翃,春流送客不应赊，南入徐州见柳花。朱雀桥边看淮水，乌衣巷里问王家。千闾万井无多事，辟户开门向山翠。楚云朝下石头城，江燕双飞瓦棺寺。吴士风流甚可亲，相逢嘉赏日应新。从来此地夸羊酪，自有莼羹定却人。,唐
838,送冷朝阳还上元,韩翃,青丝?引木兰船，名遂身归拜庆年。落日澄江乌榜外，秋风疏柳白门前。桥通小市家林近，山带平湖野寺连。别后依依寒食里，共君携手在东田。,唐
839,赠别崔司直赴江东兼简常州独孤使君,韩翃,爱君青袍色，芳草能相似。官重法家流，名高墨曹吏。春衣淮上宿，美酒江边醉。楚酪沃雕胡，湘羹糁香饵。前朝山水国，旧日风流地。苏山逐青骢，江家驱白鼻。右军尚少年，三领东方骑。亦过小丹阳，应知百城贵。,唐
840,赠别上元主簿张著,韩翃,上书一见平津侯，剑笏斜齐秣陵尉。朝垂绶带迎远客，暮锁印囊飞上吏。长乐花深万井时，同官无事有归期。回船对酒三生渚，系马焚香五愿祠。日日澄江带山翠，绿芳都在经过地。行人看射领军堂，游女题诗光宅寺。风流才调爱君偏，此别相逢定几年。惆怅浮云迷远道，张侯楼上月娟娟。,唐
841,后魏时相州人作李波小妹歌疑其未备因补之,韩偓,李波小妹字雍容，窄衣短袖蛮锦红。未解有情梦梁殿，何曾自媚妒吴宫。难教牵引知酒味，因令怅望成春慵。海棠花下秋千畔，背人撩鬓道匆匆。,唐
842,金陵（杂言）,韩偓,风雨萧萧，石头城下木兰桡。烟月迢迢，金陵渡口去来潮。自古风流皆暗销，才魂妖魂谁与招？彩笺丽句今已矣，罗袜金莲何寂寥。,唐
843,六言三首,韩偓,春楼处子倾城，金陵狎客多情。朝云暮雨会合，罗袜绣被逢迎。华山梧桐相覆，蛮江豆蔻连生。幽欢不尽告别，秋河怅望平明。一灯前雨落夜，三月尽草青时。半寒半暖正好，花开花谢相思。惆怅空教梦见，懊恼多成酒悲。红袖不干谁会，揉损联娟澹眉。此间青草更远，不唯空绕汀洲。那里朝日才出，还应先照西楼。忆泪因成恨泪，梦游常续心游。桃源洞口来否，绛节霓旌久留。,唐
844,吴郡怀古,韩偓,主暗臣忠枉就刑，遂教强国醉中倾。人亡建业空城在，花落西江春水平。万古壮夫犹抱恨，至今词客尽伤情。徒劳铁锁长千尺，不觉楼船下晋兵。,唐
845,咏史诗。陈宫,胡曾,陈国机权未可涯，如何后主恣娇奢。不知即入宫中井，犹自听吹玉树花。,唐
846,咏史诗。东晋,胡曾,石头城下浪崔嵬，风起声疑出地雷。何事苻坚太相小，欲投鞭策过江来。,唐
847,咏史诗。金陵,胡曾,侯景长驱十万人，可怜梁武坐蒙尘。生前不得空王力，徒向金田自舍身。,唐
848,咏史诗。濡须桥,胡曾,徒向濡须欲受降，英雄才略独无双。天心不与金陵便，高步何由得渡江。,唐
849,独孤中丞筵陪饯韦君赴升州,皇甫冉,中司龙节贵，上客虎符新。地控吴襟带，才高汉缙绅。泛舟应度腊，入境便行春。处处歌来暮，长江建业人。,唐
850,李二侍御丹阳东去新亭,皇甫冉,姑苏东望海陵间，几度裁书信未还。长在府中持白简，岂知天畔有青山。人归极浦寒流广，雁下平芜秋野闲。旧日新亭更携手，他乡风景亦相关。,唐
851,泊丹阳与诸人同舟至马林溪遇雨,皇甫冉,云林不可望，溪水更悠悠。共载人皆客，离家春是秋。远山方对枕，细雨莫回舟。来往南徐路，多为芳草留。,唐
852,送李录事（一作裴员外）赴饶州,皇甫冉,北人南去雪纷纷，雁叫汀沙不可闻。积水长天随远客，荒城极浦足寒云。山从建业千峰出，江至浔阳九派分。借问督邮才弱冠，府中年少不如君。,唐
853,送延陵陈法师赴上元,皇甫冉,延陵初罢讲，建业去随缘。翻译推多学，坛场最少年。浣衣逢野水，乞食向人烟。遍礼南朝寺，焚香古像前。,唐
854,同温丹徒登万岁楼（一作刘长卿诗）,皇甫冉,高楼独立思依依，极浦遥山合翠微。江客不堪频北顾，塞鸿何事复南飞。丹阳古渡寒烟积，瓜步空洲远树稀。闻道王师犹转战，谁能谈笑解重围。,唐
855,赠郑山人,皇甫冉,白首沧洲客，陶然得此生。庞公采药去，莱氏与妻行。乍见还州里，全非隐姓名。枉帆临海峤，贳酒秣陵城。伐木吴山晓，持竿越水清。家人恣贫贱，物外任衰荣。忽尔辞林壑，高歌至上京。避喧心已惯，念远梦频成。石路寒花发，江田腊雪明。玄纁倘有命，何以遂躬耕。,唐
856,忆江南,皇甫松,兰烬落，屏上暗红蕉。闲梦江南梅熟日，夜船吹笛雨潇潇。人语驿边桥。楼上寝，残月下帘旌。梦见秣陵惆怅事，桃花柳絮满江城。双髻坐吹笙。,唐
857,别后,黄滔,梦里相逢无后期，烟中解珮杳何之。亏蟾便是陈宫镜，莫吐清光照别离。,唐
858,送崔约秀才,贾岛,归宁仿佛三千里，月向船窗见几宵。野鼠独偷高树果，前山渐见短禾苗。更深栅锁淮波疾，苇动风生雨气遥。重入石头城下寺，南朝杉老未干燋。,唐
859,送朱可久归越中,贾岛,石头城下泊，北固暝钟初。汀鹭潮冲起，船窗月过虚。吴山侵越众，隋柳入唐疏。日欲躬调膳，辟来何府书。,唐
860,途次维扬望京口寄白下诸公,蒋涣,北望情何限，南行路转深。晚帆低荻叶，寒日下枫林。云白兰陵渚，烟青建业岑。江天秋向尽，无处不伤心。,唐
861,答张乌程,皎然,莫道谪官无主人，秣陵才令日相亲。前溪更有忘忧处，荷叶田田间白蘋。,唐
862,青阳上人院说金陵故事,皎然,君说南朝全盛日，秣陵才子更多人。千年秋色古池馆，谁见齐王西邸春。,唐
863,塞下曲二首,皎然,寒塞无因见落梅，胡人吹入笛声来。劳劳亭上春应度，夜夜城南战未回。都护今年破武威，胡沙万里鸟空飞。旄竿瀚海扫云出，毡骑天山蹋雪归。,唐
864,山中月夜寄无锡长官,皎然,湖上凉风早，双峰月色秋。遥知秣陵令，今夜在西楼。别叶萧萧下，含霜处处流。如何共清景，异县不同游。,唐
865,述祖德赠湖上诸沈,皎然,我祖文章有盛名，千年海内重嘉声。雪飞梁苑操奇赋，春发池塘得佳句。世业相承及我身，风流自谓过时人。初看甲乙矜言语，对客偏能鸲鹆舞。饱用黄金无所求，长裾曳地干王侯。一朝金尽长裾裂，吾道不行计亦拙。岁晚高歌悲苦寒，空堂危坐百忧攒。昔时轩盖金陵下，何处不传沈与谢。绵绵芳籍至今闻，眷眷通宗有数君。谁见予心独飘泊，依山寄水似浮云。,唐
866,送关小师还金陵,皎然,如何有归思，爱别欲忘难。白鹭沙洲晚，青龙水寺寒。蕉花铺净地，桂子落空坛。持此心为境，应堪月夜看。,唐
867,送皇甫侍御曾还丹阳别业,皎然,云阳别夜忆春耕，花发菱湖问去程。积水悠扬何处梦，乱山稠叠此时情。将离有月教弦断，赠远无兰觉意轻。朝右要君持汉典，明年北墅可须营。,唐
868,送至洪沙弥赴上元受戒（上元江中蔡州有梁戒坛）,皎然,不肯资章甫，胜衣被木兰。今随秣陵信，欲及蔡州坛。野寺钟声远，春山戒足寒。归来次第学，应见后心难。,唐
869,往丹阳寻陆处士不遇,皎然,远客殊未归，我来几惆怅。叩关一日不见人，绕屋寒花笑相向。寒花寂寂遍荒阡，柳色萧萧愁暮蝉。行人无数不相识，独立云阳古驿边。凤翅山中思本寺，鱼竿村口望归船。归船不见见寒烟，离心远水共悠然。他日相期那可定，闲僧著处即经年。,唐
870,送王司马赴润州,郎士元,暂屈文为吏，聊将禄代耕。金陵且不远，山水复多名。楚塞因高出，寒潮入夜生。离心逐春草，直到建康城。,唐
871,白鸠辞（一作夷则格上白鸠拂舞辞）,李白,铿鸣钟，考朗鼓。歌白鸠，引拂舞。白鸠之白谁与邻，霜衣雪襟诚可珍。含哺七子能平均，食不噎白非纯真，外洁其色心匪仁。阙五德，无司晨，胡为啄我葭下之紫鳞。鹰鹯雕鹗，贪而好杀。凤凰虽大圣，不愿以为臣。,唐
872,白纻辞三首·其二,李白,月寒江清夜沈沈，美人一笑千黄金。垂罗舞縠扬哀音，郢中白雪且莫吟，子夜吴歌动君心。动君心，冀君赏。愿作天池双鸳鸯，一朝飞去青云上。,唐
873,白纻辞三首·其三,李白,吴刀剪綵缝舞衣，明妆丽服夺春辉。扬眉转袖若雪飞，倾城独立世所稀。激楚结风醉忘归，高堂月落烛已微，玉钗挂缨君莫违。,唐
874,白纻辞三首·其一,李白,扬清歌。,唐
875,酬崔侍御,李白,严陵不从万乘游，归卧空山钓碧流。自是客星辞帝座，元非太白醉扬州。,唐
876,酬崔五郎中,李白,朔云横高天，万里起秋色。壮士心飞扬，落日空叹息。长啸出原野，凛然寒风生。幸遭圣明时，功业犹未成。奈何怀良图，郁悒独愁坐。杖策寻英豪，立谈乃知我。崔公生民秀，缅邈青云姿。制作参造化，托讽含缅邈。海岳尚可倾，吐诺终不移。是时霜飙寒，逸兴临华池。起舞拂长剑，四座皆扬眉。因得穷欢情，赠我以新诗。又结汗漫期，九垓远相待。举身憩蓬壶，濯足弄沧海。从此凌倒景，一去无时还。朝游明光宫，暮人阊阖关。但得长把袂，何必嵩丘山。,唐
877,出妓金陵子呈卢六四首·其二,李白,南国新丰酒，东山小妓歌。对君君不乐，花月奈愁何。,唐
878,出妓金陵子呈卢六四首·其三,李白,东道烟霞主，西江诗酒筵。相逢不觉醉，日堕历阳川。,唐
879,出妓金陵子呈卢六四首·其四,李白,小妓金陵歌楚声，家僮丹砂学凤鸣。我亦为君饮清酒，君心不肯向人倾。,唐
880,出妓金陵子呈卢六四首·其一,李白,安石东山三十春，傲然携妓出风尘。楼中见我金陵子，何似阳台云雨人。,唐
881,春日陪杨江宁及诸官宴北湖感古作,李白,昔闻颜光禄，攀龙宴京湖。楼船入天镜，帐殿开云衢。君王歌大风，如乐丰沛都。延年献佳作，邈与诗人俱。我来不及此，独立钟山孤。杨宰穆清风，芳声腾海隅。英僚满四座，粲若琼林敷。鹢首弄倒景，蛾眉缀明珠。新弦采梨园，古舞娇吴歈。曲度绕云汉，听者皆欢娱。鸡栖何嘈嘈，沿月沸笙竽。古之帝宫苑，今乃人樵苏。感此劝一觞，愿君覆瓢壶。荣盛当作乐，无令后贤吁。,唐
882,慈姥竹,李白,野竹攒石生，含烟映江岛。翠色落波深，虚声带寒早。龙吟曾未听，凤曲吹应好。不学滴柳调，贞心尝自保。,唐
883,答杜秀才五松见赠（五松山在南陵铜坑西五六里）,李白,昔献长杨赋，天开云雨欢。当时待诏承明里，皆道扬雄才可观。敕赐飞龙二天马，黄金络头白玉鞍。浮云蔽日去不返，总为秋风摧紫兰。角巾东出商山道，采秀行歌咏芝草。路逢园绮笑向人，两君解来一何好。闻道金陵龙虎盘，还同谢脁望长安。千峰夹水向秋浦，五松名山当夏寒。铜井炎炉歊九天，赫如铸鼎荆山前。陶公矍铄呵赤电，回禄睢盱扬紫烟。此中岂是久留处，便欲烧丹从列仙。爱听松风且高卧，飕飕吹尽炎氛过。登崖独立望九州，阳春欲奏谁相和。闻君往年游锦城，章仇尚书倒屣迎。飞笺络绎奏明主，天书降问回恩荣。肮脏不能就珪组，至今空扬高蹈名。夫子工文绝世奇，五松新作天下推。吾非谢尚邀彦伯，异代风流各一时，一时相逢乐在今。袖拂白云开素琴，弹为三峡流泉音。从兹一别武陵去，去后桃花春水深。,唐
884,答高山人兼呈权顾二侯,李白,虹霓掩天光，哲后起康济。应运生夔龙，开元扫氛翳。太微廓金镜，端拱清遐裔。轻尘集嵩岳，虚点盛明意。谬挥紫泥诏，献纳青云际。谗惑英主心，恩疏佞臣计。仿徨庭阙下，叹息光阴逝。未作仲宣诗，先流贾生涕。挂帆秋江上，不为云罗制。山海向东倾，百川无尽势。我于鸱夷子，相去千馀岁。运阔英达稀，同风遥执袂。登舻望远水，忽见沧浪枻。高士何处来，虚舟渺安系。衣貌本淳古，文章多佳丽。延引故乡人，风义未沦替。顾侯达语默，权子识通蔽。曾是无心云，俱为此留滞。双萍易飘转，独鹤思凌厉。明晨去潇湘，共谒苍梧帝。,唐
885,答王十二寒夜独酌有怀,李白,昨夜吴中雪，子猷佳兴发。万里浮云卷碧山，青天中道流孤月。孤月沧浪河汉清，北斗错落长庚明。怀余对酒夜霜白，玉床金井水峥嵘。人生飘忽百年内，且须酣畅万古情。君不能狸膏金距学斗鸡，坐令鼻息吹虹霓。君不能学哥舒横行青海夜带刀，西屠石堡取紫袍。吟诗作赋北窗里，万言不直一杯水。世人闻此皆掉头，有如东风射马耳。鱼目亦笑我，请居。少年早欲五湖去，见此弥将钟鼎疏。,唐
886,答族侄僧中孚赠玉泉仙人掌茶,李白,常闻玉泉山，山洞多乳窟。仙鼠如白鸦，倒悬清溪月。茗生此中石，玉泉流不歇。根柯洒芳津，采服润肌骨。丛老卷绿叶，枝枝相接连。曝成仙人掌，似拍洪崖肩。举世未见之，其名定谁传。宗英乃禅伯，投赠有佳篇。清镜烛无盐，顾惭西子妍。朝坐有馀兴，长吟播诸天。,唐
887,登黄山凌歊台送族弟溧阳尉济充泛舟赴华阴（得齐字）,李白,鸾乃凤之族，翱翔紫云霓。文章辉五色，双在琼树栖。一朝各飞去，凤与鸾俱啼。炎赫五月中，朱曦烁河堤。尔从泛舟役，使我心魂凄。秦地无碧草，南云喧鼓鼙。君王减玉膳，早起思鸣鸡。漕引救关辅，疲人免涂泥。宰相作霖雨，农夫得耕犁。静者伏草间，群才满金闺。空手无壮士，穷居使人低。送君登黄山，长啸倚天梯。小舟若凫雁，大舟若鲸鲵。开帆散长风，舒卷与云齐。日入牛渚晦，苍然夕烟迷。相思定何许，杳在洛阳西。,唐
888,登金陵凤凰台,李白,凤凰台上凤凰游，凤去台空江自流。吴宫花草埋幽径，晋代衣冠成古丘。三山半落青天外，二水中分白鹭洲。总为浮云能蔽日，长安不见使人愁。,唐
889,登金陵冶城西北谢安墩,李白,晋室昔横溃，永嘉遂南奔。沙尘何茫茫，龙虎斗朝昏。胡马风汉草，天骄蹙中原。哲匠感颓运，云鹏忽飞翻。组练照楚国，旌旗连海门。西秦百万众，戈甲如云屯。投鞭可填江，一扫不足论。皇运有返正，丑虏无遗魂。谈笑遏横流，苍生望斯存。冶城访古迹，犹有谢安墩。凭览周地险，高标绝人喧。想像东山姿，缅怀右军言。梧桐识嘉树，蕙草留芳根。白鹭映春洲，青龙见朝暾。地古云物在，台倾禾黍繁。我来酌清波，于此树名园。功成拂衣去，归入武陵源。,唐
890,登梅冈望金陵，赠族侄高座寺僧中孚,李白,钟山抱金陵，霸气昔腾发。天开帝王居，海色照宫阙。群峰如逐鹿，奔走相驰突。江水九道来，云端遥明没。时迁大运去，龙虎势休歇。我来属天清，登览穷楚越。吾宗挺禅伯，特秀鸾凤骨。众星罗青天，明者独有月。冥居顺生理，草木不剪伐。烟窗引蔷薇，石壁老野蕨。吴风谢安屐，白足傲履袜。几宿一下山，萧然忘干谒。谈经演金偈，降鹤舞海雪。时闻天香来，了与世事绝。佳游不可得，春风惜远别。赋诗留岩屏，千载庶不灭。,唐
891,登梅冈望金陵赠族侄高座寺僧中孚,李白,钟山抱金陵，霸气昔腾发。天开帝王居，海色照宫阙。群峰如逐鹿，奔走相驰突。江水九道来，云端遥明没。时迁大运去，龙虎势休歇。我来属天清，登览穷楚越。吾宗挺禅伯，特秀鸾凤骨，萧然忘干谒。谈经演金偈，降鹤舞海雪。时闻天香来，了与世事绝。佳游不可得，春风惜远别。赋诗留岩屏，千载庶不灭。,唐
892,登瓦官寺阁,李白,晨登瓦官阁，极眺金陵城。钟山对北户，淮水入南荣。漫漫雨花落，嘈嘈天乐鸣。两廊振法鼓，四角吹风筝。杳无动，神扶万栱倾。灵光一向贵，长此镇吴京。,唐
893,东山吟,李白,携妓东土山，怅然悲谢安。我妓今朝如花月，他妓古坟荒草寒。白鸡梦后三百岁，洒酒浇君同所欢。酣来自作青海舞，秋风吹落紫绮冠。彼亦一时，此亦一时，浩浩洪流之咏何必奇。,唐
894,对酒·其三,李白,蒲萄酒，金叵罗，吴姬十五细马驮。青黛画眉红锦靴，道字不正娇唱歌。玳瑁筵中怀里醉，芙蓉帐底奈君何。,唐
895,姑孰十咏。丹阳湖,李白,湖与元气连，风波浩难止。天外贾客归，云间片帆起。龟游莲叶上，鸟宿芦花里。少女棹归舟，歌声逐流水。,唐
896,姑孰十咏·丹阳湖,李白,湖与元气连，风波浩难止。天外贾客归，云间片帆起。龟游莲叶上，鸟宿芦花里。少女棹归舟，歌声逐流水。,唐
897,古风,李白,代马不思越，越禽不恋燕。情性有所习，土风固其然。昔别雁门关，今戍龙庭前。惊沙乱海日，飞雪迷胡天。虮虱生虎鹖，心魂逐旌旃。苦战功不赏，忠诚难可宣。谁怜李飞将，白首没三边。,唐
898,古风·大雅久不作,李白,大雅久不作，吾衰竟谁陈。王风委蔓草，战国多荆榛。龙虎相啖食，兵戈逮狂秦。正声何微茫，哀怨起骚人。扬马激颓波，开流荡无垠。废兴虽万变，宪章亦已沦。自从建安来，绮丽不足珍。圣代复元古，垂衣贵清真。群才属休明，乘运共跃鳞。文质相炳焕，众星罗秋旻。我志在删述，垂辉映千春。希圣如有立，绝笔于获麟。,唐
899,古风·其三十七,李白,燕臣昔恸哭，五月飞秋霜。庶女号苍天，震风击齐堂。精诚有所感，造化为悲伤。而我竟何辜，远身金殿傍。浮云蔽紫闼，白日难回光。群沙秽明珠，众草凌孤芳。古来共叹息，流泪空沾裳。,唐
900,古风·其三十五,李白,丑女来效颦，还家惊四邻。寿陵失本步，笑杀邯郸人。一曲斐然子，雕虫丧天真。棘刺造沐猴，三年费精神。功成无所用，楚楚且华身。大雅思文王，颂声久崩沦。安得郢中质，一挥成斧斤。,唐
901,古风·其十四,李白,胡关饶风沙，萧索竟终古。木落秋草黄，登高望戎虏。荒城空大漠，边邑无遗堵。白骨横千霜，嵯峨蔽榛莽。借问谁凌虐，天骄毒威武。赫怒我圣皇，劳师事鼙鼓。阳和变杀气，发卒骚中土。三十六万人，哀哀泪如雨。且悲就行役，安得营农圃。不见征戍儿，岂知关山苦⑴。李牧今不在，边人饲豺虎。,唐
902,挂席江上待月有怀,李白,待月月未出，望江江自流。倏忽城西郭，青天悬玉钩。素华虽可揽，清景不可游。耿耿金波里，空瞻鳷鹊楼。,唐
903,横江词六首·其二,李白,海潮南去过浔阳，牛渚由来险马当。横江欲渡风波恶，一水牵愁万里长。,唐
904,横江词六首·其六,李白,月晕天风雾不开，海鲸东蹙百川迥。惊波一起三山动，公无渡河归去来。,唐
905,横江词六首·其三,李白,横江西望阻西秦，汉水东连扬子津。白浪如山哪可渡，狂风愁杀峭帆人。,唐
906,横江词六首·其四,李白,海神来过恶风迥，浪打天门石壁开。浙江八月何如此，涛似连山喷雪来!,唐
907,横江词六首·其五,李白,横江馆前津吏迎，向余东指海云生。郎今欲渡缘何事？如此风波不可行。,唐
908,横江词六首·其一,李白,人道横江好，侬道横江恶。一风三日吹倒山，白浪高于瓦官阁。,唐
909,寄崔侍御,李白,宛溪霜夜听猿愁，去国长如不系舟。独怜一雁飞南海，却羡双溪解北流。高人屡解陈蕃榻，过客难登谢脁楼。此处别离同落叶，朝朝分散敬亭秋。,唐
910,寄当涂赵少府炎,李白,晚登高楼望，木落双江清。寒山饶积翠，秀色连州城。目送楚云尽，心悲胡雁声。相思不可见，回首故人情。,唐
911,寄东鲁二稚子,李白,吴地桑叶绿，吴蚕已三眠。我家寄东鲁，谁种龟阴田。春事已不及，江行复茫然。南风吹归心，飞堕酒楼前。楼东一株桃，枝叶拂青烟。此树我所种，别来向三年。桃今与楼齐，我行尚未旋。娇女字平阳，折花倚桃边。折花不见我，泪下如流泉。小儿名伯禽，与姊亦齐肩。双行桃树下，抚背复谁怜。念此失次第，肝肠日忧煎。裂素写远意，因之汶阳川⑴。,唐
912,寄东鲁二稚子（在金陵作）,李白,吴地桑叶绿，吴蚕已三眠。我家寄东鲁，谁种龟阴田。春事已不及，江行复茫然。南风吹归心，飞堕酒楼前。楼东一株桃，枝叶拂青烟。此树我所种，别来向三年。桃今与楼齐，我行尚未旋。娇女字平阳，折花倚桃边。折花不见我，泪下如流泉。小儿名伯禽，与姊亦齐肩。双行桃树下，抚背复谁怜。念此失次第，肝肠日忧煎。裂素写远意，因之汶阳川。,唐
913,寄韦南陵冰，余江上乘兴访之，遇寻颜尚书，笑有此赠,李白,南船正东风，北船来自缓。江上相逢借问君，语声未了风吹断。闻君携伎访情人，应为尚书不顾身。堂上三千珠履客，瓮中百斛金陵春。恨我阻此乐，淹留楚江滨月色醉远客，山花开欲燃。春风狂杀人，一日剧三年。乘兴嫌太迟，焚却子猷船。梦见五柳枝，已堪挂马鞭。何日到彭泽，长歌陶令前?,唐
914,江南春怀,李白,青春几何时，黄鸟鸣不歇。天涯失乡路，江外老华发。心飞秦塞云，影滞楚关月。身世殊烂漫，田园久芜没。岁晏何所从，长歌谢金阙。,唐
915,江宁杨利物画赞,李白,太华高岳，三峰倚天。洪波经海，百代生贤。为夔为龙，廓土济川。赵城开国，玉树凌烟。笔鼓元化，形分自然。明珠独转，秋月孤悬。作宰作程，摧刚挫坚。德合窈冥，声播兰荃。鸿渐麟阁，英图可传。,唐
916,江上送女道士褚三清游南岳,李白,吴江女道士，头戴莲花巾。霓衣不湿雨，特异阳台云。足下远游履，凌波生素尘。寻仙向南岳，应见魏夫人。,唐
917,金陵白下亭留别,李白,驿亭三杨树，正当白下门。吴烟暝长条，汉水啮古根。向来送行处，回首阻笑言。别后若见之，为余一攀翻。,唐
918,金陵白杨十字巷,李白,白杨十字巷，北夹湖沟道。不见吴时人，空生唐年草。天地有反覆，宫城尽倾倒。六帝馀古丘，樵苏泣遗老。,唐
919,金陵城西楼月下吟,李白,金陵夜寂凉风发，独上高楼望吴越。白云映水摇空城，白露垂珠滴秋月。月下沈吟久不归，古来相接眼中稀。解道澄江净如练，令人长忆谢玄晖。,唐
920,金陵凤凰台置酒,李白,置酒延落景，金陵凤凰台。长波写万古，心与云俱开。借问往昔时，凤凰为谁来。凤凰去已久，正当今日回。明君越羲轩，天老坐三台。豪士无所用，弹弦醉金罍。东风吹山花，安可不尽杯。六帝没幽草，深宫冥绿苔。置酒勿复道，歌钟但相催。,唐
921,金陵歌，送别范宣,李白,石头巉岩如虎踞，凌波欲过沧江去。钟山龙盘走势来，秀色横分历阳树。四十馀帝三百秋，功名事迹随东流。白马小儿谁家子，泰清之岁来关囚。金陵昔时何壮哉，席卷英豪天下来。冠盖散为烟雾尽，金舆玉座成寒灰。扣剑悲吟空咄嗟，梁陈白骨乱如麻。天子龙沉景阳井，谁歌玉树后庭花。此地伤心不能道，目下离离长春草。送尔长江万里心，他年来访南山老。,唐
922,金陵歌送别范宣,李白,石头巉岩如虎踞，凌波欲过沧江去。钟山龙盘走势来，秀色横分历阳树。四十馀帝三百秋，功名事迹随东流。白马小儿谁家子，泰清之岁来关囚。,唐
923,金陵江上遇蓬池隐者,李白,心爱名山游，身随名山远。罗浮麻姑台，此去或未返。遇君蓬池隐，就我石上饭。空言不成欢，强笑惜日晚。绿水向雁门，黄云蔽龙山。叹息两客鸟，裴回吴越间。共语一执手，留连夜将久。解我紫绮裘，且换金陵酒。酒来笑复歌，兴酣乐事多。水影弄月色，清光奈愁何。明晨挂帆席，离恨满沧波。,唐
924,金陵江上遇蓬池隐者（时于落星石上以紫绮裘换酒为欢）,李白,心爱名山游，身随名山远。罗浮麻姑台，此去或未返。遇君蓬池隐，就我石上饭。空言不成欢，强笑惜日晚。绿水向雁门，黄云蔽龙山。叹息两客鸟，裴回吴越间。共语一执手，留连夜将久。解我紫绮裘，且换金陵酒。酒来笑复歌，兴酣乐事多。水影弄月色，清光奈愁何。明晨挂帆席，离恨满沧波。,唐
925,金陵酒肆留别,李白,风吹柳花满店香，吴姬压酒唤客尝。金陵子弟来相送，欲行不行各尽觞。请君试问东流水，别意与之谁短长。,唐
926,金陵名僧公粉图慈亲赞,李白,神妙不死，惜生此身，托体明淑，而称厥亲。粉为造化，笔写天真。貌古雪松，心空世尘。文伯之母，可以为邻。,唐
927,金陵三首,李白,晋家南渡日，此地旧长安。地即帝王宅，山为龙虎盘。金陵空壮观，天堑净波澜。醉客回桡去，吴歌且自欢。地拥金陵势，城回江水流。当时百万户，夹道起朱楼。亡国生春草，离宫没古丘。空馀后湖月，波上对江州。六代兴亡国，三杯为尔歌。苑方秦地少，山似洛阳多。古殿吴花草，深宫晋绮罗。并随人事灭，东逝与沧波。,唐
928,金陵三首·其二,李白,地拥金陵势，城回江州。,唐
929,金陵三首·其三,李白,六代兴亡国，三杯为尔歌。苑方秦地少沧波。,唐
930,金陵三首·其一,李白,晋家南渡日，此地旧。,唐
931,金陵送张十一再游东吴,李白,张翰黄花句，风流五百年。谁人今继作，夫子世称贤。再动游吴棹，还浮入海船。春光白门柳，霞色赤城天。去国难为别，思归各未旋。空馀贾生泪，相顾共凄然。,唐
932,金陵听韩侍御吹笛,李白,韩公吹玉笛，倜傥流英音。风吹绕钟山，万壑皆龙吟。王子停凤管，师襄掩瑶琴。馀韵度江去，天涯安可寻。,唐
933,金陵望汉江,李白,汉江回万里，派作九龙盘。横溃豁中国，崔嵬飞迅湍。六帝沦亡后，三吴不足观。我君混区宇，垂拱众流安。今日任公子，沧浪罢钓竿。,唐
934,金陵新亭,李白,金陵风景好，豪士集新亭。举目山河异，偏伤周顗情。四坐楚囚悲，不忧社稷倾。王公何慷慨，千载仰雄名。,唐
935,金陵与诸贤送权十一序,李白,斯高柄秦，赢世不二；三杰伏草，与汉并出。莽夷朱晖，耿邓乃起。自古英达，未必尽用于当年。去就之理，在大运尔。我君六叶继圣，熙乎玄风；三清垂拱，穆然紫极。天人其一哉！所以青云豪士，散在商钓，四坐明哲，皆清朝旅人。吾希风广成，荡漾浮世。素受宝诀，为三十六帝之外臣。即四明逸老贺老章呼余为谪仙人，盖实录耳。而尝采姹女于江华，收河车于清溪，与天水权昭夷服勤炉火之业久矣。之子也，冲恬渊静，翰才峻发。白每一篇一札，皆昭夷之所操。吁！舍我而南，若折羽翼。时岁律寒苦，天风枯声。云帆涉汉，冏若绝雷。举目四顾，霜天峥嵘。衔杯叙离，群子赋诗以出饯，酒仙翁李白辞。,唐
936,口号（一作口号留别金陵诸公）,李白,食出野田美，酒临远水倾。东流若未尽，应见别离情。,唐
937,劳劳亭,李白,天下伤心处，劳劳送客亭。春风知别苦，不遣柳条青。,唐
938,劳劳亭歌,李白,金陵劳劳送客堂，蔓草离离生道傍。古情不尽东流水，此地悲风愁白杨。我乘素舸同康乐，朗咏清川飞夜霜。昔闻牛渚吟五章，今来何谢袁家郎。苦竹寒声动秋月，独宿空帘归梦长。,唐
939,梁园吟,李白,我浮黄河去京阙，挂席欲进波连山。天长水阔厌远涉，访古始及平台间。平台为客忧思多，对酒遂作梁园歌。却忆蓬池阮公咏，因吟“渌水扬洪波”。洪波浩荡迷旧国，路远西归安可得！人生达命岂暇愁，且饮美酒登高楼。平头奴子摇大扇，五月不热疑清秋。玉盘杨梅为君设，吴盐如花皎白雪。持盐把酒但饮之，莫学夷齐事高洁。昔人豪贵信陵君，今人耕种信陵坟。荒城虚照碧山月，古木尽入苍梧云。梁王宫阙今安在？枚马先归不相待。舞影歌声散绿池，空馀汴水东流海。沉吟此事泪满衣，黄金买醉未能归。连呼五白行六博，分曹赌酒酣驰晖。歌且谣，意方远。东山高卧时起来，欲济苍生未应晚。,唐
940,留别曹南群官之江南,李白,我昔钓白龙，放龙溪水傍。道成本欲去，挥手凌苍苍。时来不关人，谈笑游轩皇。献纳少成事，归休辞建章。十年罢西笑，览镜如秋霜。闭剑琉璃匣，炼丹紫翠房。身佩豁落图，腰垂虎鞶囊。仙人驾彩凤，志在穷遐荒。恋子四五人，裴回未翱翔。东流送白日，骤歌兰蕙芳。仙宫两无从，人间久摧藏。范蠡说句践，屈平去怀王。飘飘紫霞心，流浪忆江乡。愁为万里别，复此一衔觞。淮水帝王州，金陵绕丹阳。楼台照海色，衣马摇川光。及此北望君，相思泪成行。朝云落梦渚，瑶草空高堂。帝子隔洞庭，青枫满潇湘。怀君路绵邈，览古情凄凉。登岳眺百川，杳然万恨长。知恋峨眉去，弄景偶骑羊。,唐
941,留别金陵诸公,李白,海水昔飞动，三龙纷战争。钟山危波澜，倾侧骇奔鲸。黄旗一扫荡，割壤开吴京。六代更霸王，遗迹城。至今秦淮间，礼乐秀群英。地扇邹鲁学，诗腾颜谢名。五月金陵西，祖余白下亭。欲寻庐峰顶，先绕汉水行。香炉紫烟灭，瀑布落太清。若攀星辰去，挥手缅含情。,唐
942,陌上赠美人,李白,骏马骄行踏落花，垂鞭直拂五云车。美人一笑褰珠箔，遥指红楼是妾家。,唐
943,南奔书怀（一作自丹阳南奔道中作。萧士赟云是伪作）,李白,遥夜何漫漫，空歌白石烂。甯戚未匡齐，陈平终佐汉。欃枪扫河洛，直割鸿沟半。历数方未迁，云雷屡多难。天人秉旄钺，虎竹光藩翰。侍笔黄金台，传觞青玉案。不因秋风起，自有思归叹。主将动谗疑，王师忽离叛。自来白沙上，鼓噪丹阳岸。宾御如浮云，从风各消散。舟中指可掬，城上骸争爨。草草出近关，行行昧前算。南奔剧星火，北寇无涯畔。顾乏七宝鞭，留连道傍玩。太白夜食昴，长虹日中贯。秦赵兴天兵，茫茫九州乱。感遇明主恩，颇高祖逖言。过江誓流水，志在清中原。拔剑击前柱，悲歌难重论。,唐
944,秋夜板桥浦泛月独酌怀谢朓,李白,天上何所有，迢迢白玉绳。斜低建章阙，耿耿对金陵。汉水旧如练，霜江夜清澄。长川泻落月，洲渚晓寒凝。独酌板桥浦，古人谁可徵。玄晖难再得，洒酒气填膺。,唐
945,入朝曲（一作鼓吹入朝曲）,李白,金陵控海浦，渌水带吴京。铙歌列骑吹，飒沓引公卿。槌钟速严妆，伐鼓启重城。天子凭玉几，剑履若云行。日出照万户，簪裾烂明星。朝罢沐浴闲，遨游阆风亭。济济双阙下，欢娱乐恩荣。,唐
946,三山望金陵，寄殷淑,李白,三山怀谢脁，水澹望长安。芜没河阳县，秋江正北看。卢龙霜气冷，鳷鹊月光寒。耿耿忆琼树，天涯寄一欢。,唐
947,三山望金陵寄殷淑,李白,三山怀谢朓，水澹望长安。芜没河阳县，秋江正北看。卢龙霜气冷，鳷鹊月光寒。耿耿忆琼树，天涯寄一欢。,唐
948,三五七言,李白,秋风清，秋月明。落叶聚还散，寒乌栖复惊。相思相见知何日，此时此夜难为情。,唐
949,僧伽歌,李白,真僧法号号僧伽，有时与我论三车。问言诵咒几千遍，口道恒河沙复沙。此僧本住南天竺，为法头陀来此国。戒得长天秋月明，心如世上青莲色。意清净，貌棱棱，亦不减，亦不增。瓶里千年铁柱久，罕遇真僧说空有。一言散尽波罗夷，再礼浑除犯轻垢。,唐
950,示金陵子,李白,金陵城东谁家窗里。落花一片天上来，随人直渡西江水。楚歌吴语娇不成，似能未能最有情。谢公正要东山妓，携手林泉处处行。,唐
951,示金陵子（一作金陵子词）,李白,金陵城东谁家子，窃听琴声碧窗里。落花一片天上来，随人直渡西江水。楚歌吴语娇不成，似能未能最有情。谢公正要东山妓，携手林泉处处行。,唐
952,书情赠蔡舍人雄,李白,尝高谢太傅，携妓东山门。楚舞醉碧云，吴歌断清猿。暂因苍生起，谈笑安黎元。余亦爱此人，丹霄冀飞翻。遭逢圣明主，敢进兴亡言。白璧竟何辜？青蝇遂成冤。一朝去京国，十载客梁园。猛犬吠九关，杀人愤精魂。皇穹雪冤枉，白日开昏氛。太阶得夔龙，桃李满中原。倒海索明月，凌山采芳荪。愧无横草功，虚负雨露恩。迹谢云台阁，心随天马辕。夫子王佐才，而今复谁论？层飙振六翮，不日思腾鶱。我纵五湖棹，烟涛恣崩奔。梦钓子陵湍，英风缅犹存。徒希客星隐，弱植不足援。千里一回首，万里一长歌。黄鹤不复来，清风奈愁何！舟浮潇湘月，山倒洞庭波。投汨笑古人，临濠得天和。闲时田亩中，搔背牧鸡鹅。别离解相访，应在武陵多。,唐
953,送崔十二游天竺寺,李白,还闻天竺寺，梦想怀东越。每年海树霜，桂子落秋月。送君游此地，已属流芳歇。待我来岁行，相随浮溟渤。,唐
954,送崔氏昆季之金陵,李白,放歌倚东楼，行子期晓发。秋风渡江来，吹落山上月。主人出美酒，灭烛延清光。二崔向金陵，安得不尽觞。水客弄归棹，云帆卷清霜。扁舟敬亭下，五两先飘扬。峡石入水花，碧流日更长。思君无岁月，西笑阻河梁。,唐
955,送当涂赵少府赴长芦,李白,我来扬都市，送客回轻舠。因夸楚太子，便观广陵涛。仙尉赵家玉，英风凌四豪。维舟至长芦，目送烟云高。摇扇对酒楼，持袂把蟹螯。前途倘相思，登岳一长谣。,唐
956,送韩侍御之广德,李白,昔日绣衣何足荣，今宵贳酒与君倾。暂就东山赊月色，酣歌一夜送泉明。,唐
957,送纪秀才游越,李白,海水不满眼，观涛难称心。即知蓬莱石，却是巨鳌簪。送尔游华顶，令余发舄吟。仙人居射的，道士住山阴。禹穴寻溪入，云门隔岭深。绿萝秋月夜，相忆在鸣琴。,唐
958,送陆判官往琵琶峡,李白,水国秋风夜，殊非远别时。长安如梦里，何日是归期。,唐
959,送王屋山人魏万还王屋（并序）,李白,仙人东方生，浩荡弄云海。沛然乘天游，独往失所在⑴。魏侯继大名，本家聊摄城。卷舒入元化，迹与古贤并。十三弄文史，挥笔如振绮。辩折田巴生，心齐鲁连子。西涉清洛源，颇惊人世喧。采秀卧王屋，因窥洞天门。朅来游嵩峰，羽客何双双。朝携月光子，暮宿玉女窗。鬼谷上窈窕，龙潭下奔潨。东浮汴河水，访我三千里。逸兴满吴云，飘飖浙江汜。挥手杭越间，樟亭望潮还。涛卷海门石，云横天际山。白马走素车，雷奔骇心颜。遥闻会稽美，且度金产。吾友扬子云，弦歌播清芬。虽为江宁宰，好与山公群。乘兴但一行，且知我爱君。君来几何时，仙台应有期。东窗绿玉树，定长三五枝。至今天坛人，当笑尔归迟。我苦惜远别，茫然使心悲。黄河若不断，白首长相思。,唐
960,送萧三十一之鲁中兼问稚子伯禽,李白,六月南风吹白沙，吴牛喘月气成霞。水国郁蒸不可处，时炎道远无行车。夫子如何涉江路，云帆袅袅金陵去。高堂倚门望伯鱼，鲁中正是趋庭处。我家寄在沙丘傍，三年不归空断肠。君行既识伯禽子，应驾小车骑白羊。,唐
961,送杨燕之东鲁,李白,关西杨伯起，汉日旧称贤。四代三公族，清风播人天。夫子华阴居，开门对玉莲。何事历衡霍，云帆今始还。君坐稍解颜，为君歌此篇。我固侯门士，谬登圣主筵。一辞金华殿，蹭蹬长江边。二子鲁门东，别来已经年。因君此中去，不觉泪如泉。,唐
962,送殷淑三首·其二,李白,白鹭洲前月，天明送客回。青龙山后日，早出海云来。流水无情去，征帆逐吹开。相看不忍别，更进手中杯。,唐
963,送殷淑三首·其三,李白,痛饮龙筇下，灯青月复寒。醉歌惊白鹭，半夜起沙滩。,唐
964,送殷淑三首·其一,李白,海水不可解，连江夜为潮。俄然蒲屿阔，岸去酒船遥。惜别耐取醉，鸣榔且长谣。天明尔当去，应便有风飘。,唐
965,送友人,李白,青山横北郭，白水绕东城。此地一为别，孤蓬万里征。浮云游子意，落日故人情。挥手自兹去，萧萧班马鸣。,唐
966,送友人游梅湖,李白,送君游梅湖，应见梅花发。有使寄我来，无令红芳歇。暂行新林浦，定醉金陵月。莫惜一雁书，音尘坐胡越。,唐
967,送张舍人之江东,李白,张翰江东去，正值秋风时。天清一雁远，海阔孤帆迟。白日行欲暮，沧波杳难期。吴洲如见月，千里幸相思。,唐
968,送赵判官赴黔府中丞叔幕,李白,廓落青云心，交结黄金尽。富贵翻相忘，令人忽自哂。蹭蹬鬓毛斑，盛时难再还。巨源咄石生，何事马蹄间。绿萝长不厌，却欲还东山。君为鲁曾子，拜揖高堂里。叔继赵平原，偏承明主恩。风霜推独坐，旌节镇雄藩。虎士秉金钺，蛾眉开玉樽。才高幕下去，义重林中言。水宿五溪月，霜啼三峡猿。东风春草绿，江上候归轩。,唐
969,宿白鹭洲，寄杨江宁,李白,朝别朱雀门，暮栖白鹭洲。波光摇海月，星影入城楼。望美金陵宰，如思琼树忧。徒令魂入梦，翻觉夜成秋。绿水解人意，为余西北流。因声玉琴里，荡漾寄君愁。,唐
970,宿白鹭洲寄杨江宁,李白,朝别朱雀门，暮栖白鹭洲。波光摇海月，星影入城楼。望美金陵宰，如思琼树忧。徒令魂入梦，翻觉夜成秋。绿水解人意，为余西北流。因声玉琴里，荡漾寄君愁。,唐
971,题金陵王处士水亭,李白,王子耽玄言，贤豪多在门。好鹅寻道士，爱竹啸名园。树色老欲归去，花枝宿鸟喧。何时复来此，再得洗嚣烦。,唐
972,题金陵王处士水亭（此亭盖齐朝南苑，又是陆机故宅）,李白,王子耽玄言，贤豪多在门。好鹅寻道士，爱竹啸名园。树色老荒苑，池光荡华轩。此堂见明月，更忆陆平原。扫拭青玉簟，为余置金尊。醉罢欲归去，花枝宿鸟喧。何时复来此，再得洗嚣烦。,唐
973,玩月金陵城西孙楚酒楼达曙歌吹日晚乘醉…访崔四侍御,李白,昨玩西城月，青天垂玉钩。朝沽金陵酒，歌吹孙楚楼。忽忆绣衣人，乘船往石头。草裹乌纱巾，倒被紫绮裘。两岸拍手笑，疑是王子猷。酒客十数公，崩腾醉中流。谑浪棹海客，喧呼傲阳侯。半道逢吴姬，卷帘出揶揄。我忆君到此，不知狂与羞。一月一见君，三杯便回桡。舍舟共连袂，行上南渡桥。兴发歌绿水，秦客为之摇。鸡鸣复相招，清宴逸云霄。赠我数百字，字字凌风飙。系之衣裘上，相忆每长谣。,唐
974,玩月金陵城西孙楚酒楼达曙歌吹日晚乘醉著紫绮裘乌纱巾与酒客数人棹歌秦淮往石头访崔四侍御,李白,昨玩西城月，青天垂玉钩。朝沽金陵酒，歌吹孙楚楼。忽忆绣衣人，乘船往石头。草裹乌纱巾，倒被紫绮裘。两岸拍手笑，疑是王子猷。酒客十数公，崩腾醉中流。谑浪棹海客，喧呼傲阳侯。半道逢吴姬，卷帘出揶揄。我忆君到此，不知狂与羞。一月一见君，三杯便回桡。舍舟共连袂，行上南渡桥。兴发歌绿水，秦客为之摇。鸡鸣复相招，清宴逸云霄。赠我数百字，字字凌风飙。系之衣裘上，相忆每长谣。,唐
975,闻李太尉大举秦兵百万出征东南懦夫请缨冀申一割之用半道病还留别金陵崔侍御十九韵,李白,秦出天下兵，蹴踏燕赵倾。黄河饮马竭，赤羽连天明。太尉杖旄钺，云旗绕彭城。三军受号令，千里肃雷霆。函谷绝飞鸟，武关拥连营。意在斩巨鳌，何论鲙长鲸。恨无左车略，多愧鲁连生。拂剑照严霜，雕戈鬘胡缨。愿雪会稽耻，将期报恩荣。半道谢病还，无因东南征。亚夫未见顾，剧孟阻先行。天夺壮士心，长吁别吴京。金陵遇太守，倒屣相逢迎。群公咸祖饯，四座罗朝英。初发临沧观，醉栖征虏亭。旧国见秋月，长江流寒声。帝车信回转，河汉复纵横。孤凤向西海，飞鸿辞北溟。因之出寥廓，挥手谢公卿。,唐
976,闻王昌龄左迁龙标遥有此寄,李白,杨花落尽子规啼，闻道龙标过五溪。我寄愁心与明月，随风直到夜郎西。,唐
977,洗脚亭,李白,白道向姑熟，洪亭临道傍。前有昔时井，下有五丈床。樵女洗素足，行人歇金装。西望白鹭洲，芦花似朝霜。送君此时去，回首泪成行。,唐
978,下途归石门旧居,李白,吴山高，越水清，握手无言伤别情。将欲辞君挂帆去，离魂不散烟郊树。此心郁怅谁能论，有愧叨承国士恩。云物共倾三月酒，岁时同饯五侯门。羡君素书尝满案，含丹照白霞色烂。余尝学道穷冥筌，梦中往往游仙山。何当脱屣谢时去，壶中别有日月天。俛仰人间易凋朽，钟峰五云在轩牖。惜别愁窥玉女窗，归来笑把洪厓手。隐居寺，隐居山，陶公鍊液栖其间。灵神闭气昔登攀，恬然但觉心绪闲。数人不知几甲子，昨夜犹带冰霜颜。我离虽则岁物改，如今了然失所在。别君莫道不尽欢，悬知乐客遥相待。石门流水遍桃花，我亦曾到秦人家。不知何处得鸡豕，就中仍见繁桑麻。翛然远与世事间，装鸾驾鹤又复远。何必长从七贵游，劳生徒聚万金产。挹君去，长相思，云游雨散从此辞。欲知怅别心易苦，向暮春风杨柳丝。,唐
979,献从叔当涂宰阳冰,李白,金镜霾六国，亡新乱天经。焉知高光起，自有羽翼生。萧曹安山兒屼，耿贾摧欃枪。吾家有季父，杰出圣代英。虽无三台位，不借四豪名。激昂风云气，终协龙虎精。弱冠燕赵来，贤彦多逢迎。鲁连善谈笑，季布折公卿。遥知礼数绝，常恐不合并。惕想结宵梦，素心久已冥。顾惭青云器，谬奉玉樽倾。山阳五百年，绿竹忽再荣。高歌振林木，大笑喧雷霆。落笔洒篆文，崩云使人惊。吐辞又炳焕，五色罗华星。秀句满江国，高才掞天庭。宰邑艰难时，浮云空古城。居人若薙草，扫地无纤茎。惠泽及飞走，农夫尽归耕。广汉水万里，长流玉琴声。雅颂播吴越，还如泰阶平。小子别金陵，来时白下亭。群凤怜客鸟，差池相哀鸣。各拔五色毛，意重泰山轻。赠微所费广，斗水浇长鲸。弹剑歌苦寒，严风起前楹。月衔天门晓，霜落牛渚清。长叹即归路，临川空屏营。,唐
980,相和歌辞·估客行（一作估客乐）,李白,海客乘天风，将船远行役。譬如云中鸟，一去无踪迹。,唐
981,相和歌辞·君道曲,李白,大君若天覆，广运无不至。轩后爪牙常先太山稽，如心之使臂。小白鸿翼于夷吾，刘葛鱼水本无二。土扶可成墙，积德为厚地。,唐
982,相和歌辞·其二对酒二首,李白,劝君莫拒杯，春风笑人来。桃李如旧识，倾花向我开。流莺啼碧树，明月窥金罍。昨来朱颜子，今日白发催。棘生石虎殿，鹿走姑苏台。自古帝王宅，城阙闭黄埃。君若不饮酒，昔人安在哉。,唐
983,谢公宅,李白,青山日将瞑，寂寞谢公宅。竹里无人声，池中虚月白。荒庭衰草遍，废井苍苔积。惟有清风闲，时时起泉石。,唐
984,新林浦阻风，寄友人,李白,潮水定可信，天风难与期。清晨西北转，薄暮东南吹。以此难挂席，佳期益相思。海月破圆影，菰蒋生绿池。昨日北湖梅，开花已满枝。今朝东门柳，夹道垂青丝。岁物忽如此，我来定几时。纷纷江上雪，草草客中悲。明发新林浦，空吟谢脁诗。,唐
985,新林浦阻风寄友人,李白,潮水定可信，天风难与期。清晨西北转，薄暮东南吹。以此难挂席，佳期益相思。海月破圆影，菰蒋生绿池。昨日北湖梅，开花已满枝。今朝东门柳，夹道垂青丝。岁物忽如此，我来定几时。纷纷江上雪，草草客中悲。明发新林浦，空吟谢朓诗⑴。,唐
986,叙旧赠江阳宰陆调,李白,泰伯让天下，仲雍扬波涛。清风荡万古，迹与星辰高。开吴食东溟，陆氏世英髦。多君秉古节，岳立冠人曹。风流少年时，京洛事游遨。腰间延陵剑，玉带明珠袍。我昔斗鸡徒，连延五陵豪。邀遮相组织，呵吓来煎熬。君开万丛人，鞍马皆辟易。告急清宪台，脱余北门厄。间宰江阳邑，翦棘树兰芳。城门何肃穆，五月飞秋霜。好鸟集珍木，高才列华堂。时从府中归，丝管俨成行。但苦隔远道，无由共衔觞。江北荷花开，江南杨梅熟。正好饮酒时，怀贤在心目。挂席拾海月，乘风下长川。多沽新丰醁，满载剡溪船。中途不遇人，直到尔门前。大笑同一醉，取乐平生年。太伯让天下，仲雍扬波涛。清风荡万古，迹与星辰高。开吴食东溟，陆氏世英髦。夫子特峻秀，岳立冠人曹。风流少年时，京洛事游遨。骖驔红阳燕，玉剑明珠袍。一诺许他人，千金双错刀。满堂青云士，望美期丹霄。我昔北门厄，摧如一枝蒿。有虎挟鸡徒，连延五陵豪。邀遮来组织，呵吓相煎熬。君披万人丛，脱我如貔牢。此耻竟未刷，且食绥山桃。非天雨文章，所祖托风骚。苍蓬老壮发，长策未逢遭。别君几何时，君无相思否。鸣琴坐高楼，渌水净窗牖。政成闻雅颂，人吏皆拱手。投刃有余地，回车摄江阳。错杂非易理，先威挫豪强。城门何肃穆，五月飞秋霜。好鸟集珍木，高才列华堂。时从府中归，丝管俨成行。但苦隔远道，无由共衔觞。江北荷花开，江南杨梅鲜。挂席拾海月，乘风下长川。多沽新丰醁，满载剡溪船。中途不遇人，直到尔门前。大笑同一醉，取乐平生年。,唐
987,雪谗诗赠友人,李白,嗟予沈迷，猖獗已久。五十知非，古人尝有。立言补过，庶存不朽。包荒匿瑕，蓄此顽丑。月出致讥，贻愧皓首。感悟遂晚，事往日迁。白璧何辜，青蝇屡前。群轻折轴，下沈黄泉。众毛飞骨，上凌青天。萋斐暗成，贝锦粲然。泥沙聚埃，珠玉不鲜。洪燄烁山，发自纤烟。苍波荡日，起于微涓。交乱四国，播于八埏。拾尘掇蜂，疑圣猜贤。哀哉悲夫！谁察予之贞坚。彼妇人之猖狂，不如鹊之彊彊。彼妇人之淫昏，不如鹑之奔奔。坦荡罪，罪乃孔多。倾海流恶，恶无以过。人生实难，逢此织罗。积毁销金，沈忧作歌。天未丧文，其如余何。妲己灭纣，褒女惑周。天维荡覆，职此之由。汉祖吕氏，食其在傍。秦皇太后，毐亦淫荒。螮蝀作昏，遂掩太阳。万乘尚尔，匹夫何伤。辞殚意穷，心切理直。如或妄谈，昊天是殛。子野善听，离娄至明。神靡遁响，鬼无逃形。不我遐弃，庶昭忠诚。,唐
988,杨叛儿,李白,君歌杨叛儿，妾劝新丰酒。何许最关人，乌啼白门柳。乌啼隐杨花，君醉留妾家。博山炉中沈香火，双咽一气凌紫霞。,唐
989,野田黄雀行,李白,游莫逐炎洲翠，栖莫近吴宫燕。吴宫火起焚巢何。,唐
990,夜下征虏亭,李白,船下广陵去，月明征虏亭。山花如绣颊，江火似流萤。,唐
991,忆东山二首,李白,不向东山久，蔷薇几度花。白云还自散，明月落谁家。我今携谢妓，长啸绝人群。欲报东山客，开关扫白云。,唐
992,忆秦娥,李白,箫声咽，秦娥梦断秦楼月。秦楼月，年年柳色，灞陵伤别。乐游原上清秋节，咸阳古道音尘绝。音尘绝，西风残照，汉家陵阙。,唐
993,永王东巡歌十一首,李白,永王正月东出师，天子遥分龙虎旗。楼船一举风波静，江汉翻为雁鹜池。三川北虏乱如麻，四海南奔似永嘉。但用东山谢安石，为君谈笑静胡沙。雷鼓嘈嘈喧武昌，云旗猎猎过寻阳。秋毫不犯三吴悦，春日遥看五色光。龙蟠虎踞帝王州，帝子金陵访古丘。春风试暖昭阳殿，明月还过鳷鹊楼。二帝巡游俱未回，五陵松柏使人哀。诸侯不救河南地，更喜贤王远道来。丹阳北固是吴关，画出楼台云水间。千岩烽火连沧海，两岸旌旗绕碧山。王出三山按五湖，楼船跨海次陪都。战舰森森罗虎士，征帆一一引龙驹。长风挂席势难回，海动山倾古月摧。君看帝子浮江日，何似龙骧出峡来。祖龙浮海不成桥，汉武寻阳空射蛟。我王楼舰轻秦汉，却似文皇欲渡辽。帝宠贤王入楚关，扫清江汉始应还。初从云梦开朱邸，更取金陵作小山。试借君王玉马鞭，指挥戎虏坐琼筵。南风一扫胡尘静，西入长安到日边。,唐
994,游溧阳登北湖亭望瓦屋山怀古赠同旅/游金陵赠同旅,李白,朝登北湖亭，遥望瓦屋山。天清白露下，始觉秋风还。游子托主人，仰观眉睫间。目色送飞鸿，邈然不可攀。长吁相劝勉，何事来吴关？闻有贞义女，振穷溧水湾。清光了在眼，白日如披颜。高坟五六墩，崒兀栖猛虎。遗迹翳九泉，芳名动千古。子胥昔乞食，此女倾壶浆。运开展宿愤，入楚鞭平王。凛冽天地间，闻名若怀霜。壮夫或未达，十步九太行。与君拂衣去，万里同翱翔。,唐
995,月夜江行寄崔员外宗之,李白,飘飘江风起，萧飒海树秋。登舻美清夜，挂席移轻舟。月随碧山转，水合青天流。杳如星河上，但觉云林幽。归路方浩浩，徂川去悠悠。徒悲蕙草歇，复听菱歌愁。岸曲迷后浦，沙明瞰前洲。怀君不可见，望远增离忧。,唐
996,月夜金陵怀古,李白,苍苍金陵月，空悬帝王州。天文列宿在，霸业大江流。绿水绝驰道，青松摧古丘。台倾鳷鹊观，宫没凤凰楼。别殿悲清暑，芳园罢乐游。一闻歌玉树，萧瑟后庭秋。,唐
997,越女词五首,李白,长干吴儿女，眉目艳新月。履上足如霜，不著鸦头袜。吴儿多白皙，好为荡舟剧。卖眼掷春心，折花调行客。,唐
998,赠别从甥高五,李白,鱼目高泰山，不如一玙璠。贤甥即明月，声价动天门。能成吾宅相，不减魏阳元。自顾寡筹略，功名安所存。五木思一掷，如绳系穷猿。枥中骏马空，堂上醉人喧。黄金久已罄，为报故交恩。闻君陇西行，使我惊心魂。与尔共飘飖，云天各飞翻。江水流或卷，此心难具论。贫家水桃花流。,唐
999,赠从孙义兴宰铭,李白,天子思茂宰，天枝得英才。朗然清秋月，独出映吴台。落笔生绮绣，操刀振风雷。蠖屈虽百里，鹏鶱望三台。退食无外事，琴堂向山开。绿水寂以闲，白云有时来。河阳富奇藻，彭泽纵名杯。所恨不见之，犹如仰昭回。元恶昔滔天，疲人散幽草。惊川无活鳞，举邑罕遗老。誓雪会稽耻，将奔宛陵道。亚相素所重，投刃应桑林。独坐伤激扬，神融一开襟。弦歌欣再理，和乐醉人心。蠹政除害马，倾巢有归禽。壶浆候君来，聚舞共讴吟。农人弃蓑笠，蚕女堕缨簪。欢笑相拜贺，则知惠爱深。历职吾所闻，称贤尔为最。化洽一邦上，名驰三江外。峻节贯云霄，通方堪远大。能文变风俗，好客留轩盖。他日一来游，因之严光濑。,唐
1000,赠崔郎中宗之,李白,胡雁拂海翼，翱翔鸣素秋。惊云辞沙朔，飘荡迷河洲。有如飞蓬人，去逐万里游。登高望浮云，仿佛如旧丘。日从海旁没，水向天边流。长啸倚孤剑，目极心悠悠。岁晏归去来，富贵安可求。仲尼七十说，历聘莫见收。鲁连逃千金，珪组岂可酬。时哉苟不会，草木为我俦。希君同携手，长往南山幽。,唐
1001,赠崔咨议,李白,绿骥本天马，素非伏枥驹。长嘶向清风，倏忽凌九区。何言西北至，却走东南隅？世道有翻覆，前期难豫图。希君一翦拂，犹可骋中衢。,唐
1002,赠丹阳横山周处士惟长,李白,周子横山隐，开门临城隅。连峰入户牖，胜概凌方壶。时作白纻词，放歌丹阳湖。水色傲溟渤，川光秀菰蒲。当其得意时，心与天壤俱。闲云随舒卷，安识身有无。抱石耻献玉，沉泉笑探珠。羽化如可作，相携上清都。,唐
1003,赠段七娘,李白,罗袜凌波生网尘，那能得计访情亲。千杯绿酒何辞醉，一面红妆恼杀人。,唐
1004,赠僧崖公,李白,昔在朗陵东，学禅白眉空。大地了镜彻，回旋寄轮风。揽彼造化力，持为我神通。晚谒泰山君，亲见日没云。中夜卧山月，拂衣逃人群。授余金仙道，旷劫未始闻。冥机发天光，独朗谢垢氛。虚舟不系物，观化游江濆。江濆遇同声，道崖乃僧英。说法动海岳，游方化公卿。手秉玉麈尾，如登白楼亭。微言注百川，亹亹信可听。一风鼓群有，万籁各自鸣。启闭八窗牖，托宿掣电霆。自言历天台，搏壁蹑翠屏。凌兢石桥去，恍惚入青冥。昔往今来归，绝景无不经。何日更携手，乘杯向蓬瀛。,唐
1005,赠升州王使君忠臣,李白,六代帝王国，三吴佳丽城。贤人当重寄，天子借高名。巨海一边静，长江万里清。应须救赵策，未肯弃侯嬴。,唐
1006,赠武十七谔并序,李白,门人武谔，深于义者也。质本沉悍，慕要离之风，潜钓川海，不数数于世间事，闻中原作难，西来访余。余爱子伯禽在鲁，许将冒胡兵以致之，酒酣感激援笔而赠。马如一匹练，明日过吴门。乃是要离客，西来欲报恩。笑开燕匕首，拂拭竟无言。狄犬吠清洛，天津成塞垣。爱子隔东鲁，空悲断肠猿。林回弃白璧，千里阻同奔。君为我致之，轻赍涉淮原。精诚合天道，不愧远游魂。,唐
1007,战城南,李白,去年战桑乾源，今年战葱河道。洗兵条支海上波，放马天山雪中草。万里长征战，三军尽衰老。匈奴以杀戮为耕作，古来唯见白骨黄沙田。秦家筑城避。士卒涂草莽，将军空尔为。乃知兵者是凶器，圣人不得已而用之。,唐
1008,长干行,李白,妾发初覆额，折花门前剧。郎骑竹马来，绕床弄青梅。同居长干里，两小无嫌猜。十四为君妇，羞颜未尝，双飞西园草。感此伤妾心，坐愁红颜老。早晚下三巴，预将书报家。相迎不道远，直至长风沙。,唐
1009,志公画赞,李白,水中之月，了不可取。虚空之心，寥廓无主。锦孔乌爪，独行绝侣。刀齐尺梁，扇迷陈语。丹青圣容，何往何从?,唐
1010,雉朝飞,李白,麦陇青青三月时，白雉朝飞挟两雌。锦衣绣翼何离褷，犊牧，我独七十而孤栖。弹弦写恨意不尽，瞑目归黄泥。,唐
1011,子夜吴歌四首·春歌,李白,秦地罗敷女，采桑绿水边。素手青条上，红妆白日鲜。蚕饥妾欲去，五马莫留连。,唐
1012,子夜吴歌四首·冬歌,李白,明朝驿使发，一夜絮征袍。素手抽针冷，那堪把剪刀。裁缝寄远道，几日到临洮？,唐
1013,子夜吴歌四首·秋歌,李白,长安一片月，万户捣衣声。秋风吹不尽，总是玉关情。何日平胡虏，良人罢远征。,唐
1014,子夜吴歌四首·夏歌,李白,镜湖三百里，菡萏发荷花。五月西施采，人看隘若耶。回舟不待月，归去越王家。,唐
1015,自金陵溯流过白壁山玩月达天门寄句容王主簿,李白,沧江溯流归，白璧见秋月。秋月照白璧，皓如山阴雪。幽人停宵征，贾客忘早发。进帆天门山，回首牛渚没。川长信风来，日出宿雾歇。故人在咫尺，新赏成胡越。寄君青兰花，惠好庶不绝。,唐
1016,自金陵溯流过白璧山玩月达天门，寄句容王主簿,李白,沧江溯流归，白璧见秋月。秋月照白璧，皓如山阴雪。幽人停宵征，贾客忘早发。进帆天门山，回首牛渚没。川长信风来，日出宿雾歇。故人在咫尺，新赏成胡越。寄君青兰花，惠好庶不绝。,唐
1017,自溧水道哭王炎三首·其二,李白,王公希代宝，弃世一何早!吊死不及哀，殡宫已秋草。悲来欲脱剑，挂向何枝好?哭向茅山虽未摧，一生泪尽丹阳道。,唐
1018,自溧水道哭王炎三首·其三,李白,王家碧瑶树，一树忽先摧。海内故人泣，天涯吊鹤来。未成霖雨用，先失济川材。一罢《广陵散》，鸣琴更不开。,唐
1019,自溧水道哭王炎三首·其一,李白,白杨双行行，白马悲路傍。晨兴见晓月，更似发云阳。溧水通吴关，逝川去未央。故人万化尽，闭骨茅山冈。天上坠玉棺，泉中掩龙章。名飞日月上，义与风云翔。逸气竟莫展，英图俄夭伤。楚国一老人，来嗟龚胜亡。有言不可道，雪泣忆兰芳。,唐
1020,醉后赠从甥高镇,李白,马上相逢揖马鞭，客中相见客中怜。欲邀击筑悲歌饮，正值倾家无酒钱。江东风光不借人，枉杀落花空自春。黄金逐手快意尽，昨日破产今朝贫。丈夫何事空啸傲，不如烧却头上巾。君为进士不得进，我被秋霜生旅鬓。时清不及英豪人，三尺童儿重廉蔺。匣中盘剑装?鱼，闲在腰间未用渠。且将换酒与君醉，醉归托宿吴专诸。,唐
1021,姑熟杂咏。丹阳湖,李赤,湖与元气通，风波浩难止。天外贾客归，云间片帆起。龟游莲叶上，鸟宿芦花里。少女棹舟归，歌声逐流水。,唐
1022,峡山亭月夜独宿对樱桃花有怀伊川别墅金陵作,李德裕,皎月照芳树，鲜葩含素辉。愁人惜春夜，达曙想岩扉。风静阴满砌，露浓香入衣。恨无金谷妓，为我奏思归。,唐
1023,早春至言禅公法堂忆平泉别业（金陵作）,李德裕,昔我伊原上，孤游竹树间。人依红桂静，鸟傍碧潭闲。松盖低春雪，藤轮倚暮山。永怀桑梓邑，衰老若为还。,唐
1024,金陵怀古,李洞,古来无此战争功，日日戈船卷海风。一遇灵鳌开睡眼，六朝灰尽九江空。,唐
1025,智新上人话旧,李洞,蟋蟀灯前话旧游，师经几夏我经秋。金陵市合月光里，甘露门开峰朵头。晴眺远帆飞入海，夜禅阴火吐当楼。相看未得东归去，满壁寒涛泻白鸥。,唐
1026,送赵给事侄尉丹阳,李端,太傅怜群从，门人亦贱回。入官先爱子，赐酒许同杯。淮海春多雨，蒹葭夜有雷。遥知拜庆后，梅尉称仙才。,唐
1027,还自会稽歌,李贺,野粉椒壁黄，湿萤满梁殿。台城应教人，秋衾梦铜辇。吴霜点归鬓，身与塘蒲晚。脉脉辞金鱼，羁臣守迍贱。,唐
1028,梁台古愁,李贺,梁王台沼空中立，天河之水夜飞入。台前斗玉作蛟龙，绿粉扫天愁露湿。撞钟饮酒行射天，金虎蹙裘喷血斑。朝朝暮暮愁海翻，长绳系日乐当年。芙蓉凝红得秋色，兰脸别春啼脉脉。芦洲客雁报春来，寥落野篁秋漫白。,唐
1029,白田西忆楚州使君弟,李嘉祐,山阳郭里无潮，野水自向新桥。鱼网平铺荷叶，鹭鸶闲步稻苗。秣陵归人惆怅，楚地连山寂寥。却忆士龙宾阁，清琴绿竹萧萧。,唐
1030,送裴宣城上元所居,李嘉祐,水流过海稀，尔去换春衣。泪向槟榔尽，身随鸿雁归。草思晴后发，花怨雨中飞。想到金陵渚，酣歌对落晖。,唐
1031,送韦邕少府归钟山,李嘉祐,祈门官罢后，负笈向桃源。万卷长开帙，千峰不闭门。绿杨垂野渡，黄鸟傍山村。念尔能高枕，丹墀会一论。,唐
1032,晚发江宁道中呈严维,李嘉祐,惆怅遥江路，萧条落日过。蝉鸣独树急，鸦向古城多。转曲随青嶂，因高见白波。潘生秋径草，严子意如何。,唐
1033,早秋京口旅泊，章侍御寄书相问，因以赠之，时七夕,李嘉祐,移家避寇逐行舟，厌见南徐江水流。吴越征徭非旧日，秣陵凋弊不宜秋。千家闭户无砧杵，七夕何人望斗牛。只有同时骢马客，偏宜尺牍问穷愁。,唐
1034,登升元阁,李建勋,登高始觉太虚宽，白雪须知唱和难。云渡琐窗金榜湿，月移珠箔水精寒。九天星象帘前见，六代城池直下观。唯有上层人未到，金乌飞过拂阑干。,唐
1035,金陵所居青溪草堂闲兴,李建勋,窗外皆连水，杉松欲作林。自怜趋竞地，独有爱闲心。素壁题看遍，危冠醉不簪。江僧暮相访，帘卷见秋岑。,唐
1036,游栖霞寺,李建勋,养花天气近平分，瘦马来敲白下门。晓色未开山意远，春容犹淡月华昏。琅琊冷落存遗迹，篱舍稀疏带旧村。此地几经人聚散，只今王谢独名存。,唐
1037,钟山寺避暑勉二三子,李建勋,楼台虽少景何深，满地青苔胜布金。松影晚留僧共坐，水声闲与客同寻。清凉会拟归莲社，沈湎终须弃竹林。长爱寄吟经案上，石窗秋霁向千岑。,唐
1038,晚景怅然简二三子,李峤,楚客秋悲动，梁台夕望赊。梧桐稍下叶，山桂欲开花。气引迎寒露，光收向晚霞。长歌白水曲，空对绿池毕。,唐
1039,送人游吴,李频,楚田开雪后，草色与君看。积水浮春气，深山滞雨寒。毗陵孤月出，建业一钟残。为把乡书去，因收别泪难。,唐
1040,送刘主簿归金坛,李颀,与子十年旧，其如离别何。宦游邻故国，归梦是沧波。京口青山远，金陵芳草多。云帆晓容裔，江日昼清和。县郭舟人饮，津亭渔者歌。茅山有仙洞，羡尔再经过。,唐
1041,送卢少府赴延陵,李颀,问君从宦所，何日府中趋。遥指金陵县，青山天一隅。行人怀寸禄，小吏献新图。北固波涛险，南天风俗殊。春江连橘柚，晚景媚菰蒲。漠漠花生渚，亭亭云过湖。滩沙映村火，水雾敛樯乌。回首东门路，乡书不可无。,唐
1042,送乔琳,李颀,草绿小平津，花开伊水滨。今君不得意，孤负帝乡春。口不言金帛，心常任屈伸。阮公惟饮酒，陶令肯羞贫。阳羡风流地，沧江游寓人。菱歌五湖远，桂树八公邻。青鸟迎孤棹，白云随一身。潮随秣陵上，月映石头新。未可逃名利，应须在缙绅。汀洲芳杜色，劝尔暂垂纶。,唐
1043,送王昌龄,李颀,漕水东去远，送君多暮情。淹留野寺出，向背孤山明。前望数千里，中无蒲稗生。夕阳满舟楫，但爱微波清。举酒林月上，解衣沙鸟鸣。夜来莲花界，梦里金陵城。叹息此离别，悠悠江海行。,唐
1044,石头城,李群玉,伯业随流水，寒芜上古城。长空横海色，断岸落潮声。八极悲扶拄，五湖来止倾。东南天子气，扫地入函京。,唐
1045,景阳宫井双桐,李商隐,秋港菱花干，玉盘明月蚀。血渗两枯心，情多去未得。徒经白门伴，不见丹山客。未待刻作人，愁多有魂魄。谁将玉盘与，不死翻相误。天更阔于江，孙枝觅郎主。昔妒邻宫槐，道类双眉敛。今日繁红樱，抛人占长簟。翠襦不禁绽，留泪啼天眼。寒灰劫尽问方知，石羊不去谁相绊。,唐
1046,景阳井,李商隐,景阳宫井剩堪悲，不尽龙鸾誓死期。肠断吴王宫外水，浊泥犹得葬西施。,唐
1047,南朝,李商隐,玄武湖中玉漏催，鸡鸣埭口绣襦回。谁言琼树朝朝见，不及金莲步步来。敌国军营漂木柹，前朝神庙锁烟煤。满宫学士皆颜色，江令当年只费才。,唐
1048,南朝,李商隐,地险悠悠天险长，金陵王气应瑶光。休夸此地分天下，只得徐妃半面妆。,唐
1049,齐宫词,李商隐,永寿兵来夜不扃，金莲无复印中庭。梁台歌管三更罢，犹自风摇九子铃。,唐
1050,深宫,李商隐,金殿销香闭绮栊，玉壶传点咽铜龙。狂飙不惜萝阴薄，清露偏知桂叶浓。斑竹岭边无限泪，景阳宫里及时钟。岂知为雨为云处，只有高唐十二峰。,唐
1051,石城,李商隐,石城夸窈窕，花县更风流。簟冰将飘枕，帘烘不隐钩。玉童收夜钥，金狄守更筹。共笑鸳鸯绮，鸳鸯两白头。,唐
1052,燕台四首。夏,李商隐,前阁雨帘愁不卷，后堂芳树阴阴见。石城景物类黄泉，夜半行郎空柘弹。绫扇唤风阊阖天，轻帷翠幕波渊旋。蜀魂寂寞有伴未，几夜瘴花开木棉。桂宫留影光难取，嫣薰兰破轻轻语。直教银汉堕怀中，未遣星妃镇来去。浊水清波何异源，济河水清黄河浑。安得薄雾起缃裙，手接云輧呼太君。,唐
1053,咏史,李商隐,北湖南埭水漫漫，一片降旗百尺竿。三百年间同晓梦，钟山何处有龙盘。,唐
1054,却到金陵登北固亭,李绅,龙形江影隔云深，虎势山光入浪沈。潮蹙海风驱万里，日浮天堑洞千寻。众峰作限横空碧，一柱中维彻底金。还叱楫师看五两，莫令辜负济川心。,唐
1055,宿瓜州,李绅,烟昏水郭津亭晚，回望金陵若动摇。冲浦回风翻宿浪，照沙低月敛残潮。柳经寒露看萧索，人改衰容自寂寥。官冷旧谙唯旅馆，岁阴轻薄是凉飙。,唐
1056,忆万岁楼望金山,李绅,楼高雉堞千师垒，峰拔惊波万壑攒。山绝地维消虎踞，水浮天险尚龙盘。蜃嘘云拱飞江岛，鳌喷仙岩隔海澜。长对碧波临古渡，几经风月与悲欢。,唐
1057,渡中江望石城泣下,李煜,江南江北旧家乡，三十年来梦一场。吴苑宫闱今冷落，广陵台殿已荒凉。云笼远岫愁千片，雨打归舟泪万行。兄弟四人三百口，不堪闲坐细思量。,唐
1058,浪淘沙（一名卖花声）,李煜,帘外雨潺潺，春意阑珊。罗衾不耐五更寒。梦里不知身是客，一晌贪欢。独自暮凭阑，无限江山。别时容易见时难。流水落花春去也，天上人间。往事只堪哀，对景难排。秋风庭院藓侵阶。一桁珠帘闲不卷，终日谁来。金剑已沈埋，壮气蒿莱。晚凉天净月华开。想得玉楼瑶殿影，空照秦淮。,唐
1059,清溪逢张惟贞秀才,李中,洞隐红霞外，房开碧嶂根。昔年同炼句，几夜共听猿。考古书千卷，忘忧酒一樽。如今归建业，雅道喜重论。,唐
1060,宿钟山知觉院,李中,宿投林下寺，中夜觉神清。磬罢僧初定，山空月又生。笼灯吐冷艳，岩树起寒声。待晓红尘里，依前冒远程。,唐
1061,啰唝曲六首,刘采春,不喜秦淮水，生憎江上船。载儿夫婿去，经岁又经年。借问东园柳，枯来得几年。自无枝叶分，莫恐太阳偏。莫作商人妇，金钗当卜钱。朝朝江口望，错认几人船。那年离别日，只道住桐庐。桐庐人不见，今得广州书。昨日胜今日，今年老去年。黄河清有日，白发黑无缘。昨日北风寒，牵船浦里安。潮来打缆断，摇橹始知难。,唐
1062,月夜闻鹤唳,刘沧,碧落风微月正明，霜毛似怨有离情。莓苔石冷想孤立，杨柳叶疏闻转清。空夜露残惊堕羽，辽天秋晚忆归程。凤凰楼阁知犹恋，终逐烟霞上玉京。,唐
1063,石城怀古,刘洞,石城古岸头，一望思悠悠。几许六朝事，不禁江水流。,唐
1064,看山木瓜花二首,刘言史,裛露凝氛紫艳新，千般婉娜不胜春。年年此树花开日，出尽丹阳郭里人。柔枝湿艳亚朱栏，暂作庭芳便欲残。深藏数片将归去，红缕金针绣取看。,唐
1065,题十三弟竹园,刘言史,绕屋扶疏耸翠茎，苔滋粉漾有幽情。丹阳万户春光静，独自君家秋雨声。,唐
1066,待漏院吟,刘邺,玉堂帘外独迟迟，明月初沉勘契时。闲听景阳钟尽后，两莺飞上万年枝。,唐
1067,罢和州游建康,刘禹锡,秋水清无力，寒山暮多思。官闲不计程，遍上南朝寺。,唐
1068,金陵怀古,刘禹锡,潮满冶城渚，日斜征虏亭。蔡洲新草绿，幕府旧烟青。兴废由人事，山川空地形。后庭花一曲，幽怨不堪听。,唐
1069,金陵五题。江令宅,刘禹锡,南朝词臣北朝客，归来唯见秦淮碧。池台竹树三亩馀，至今人道江家宅。,唐
1070,金陵五题。生公讲堂,刘禹锡,生公说法鬼神听，身后空堂夜不扃。高坐寂寥尘漠漠，一方明月可中庭。,唐
1071,金陵五题。石头城,刘禹锡,山围故国周遭在，潮打空城寂寞回。淮水东边旧时月，夜深还过女墙来。,唐
1072,金陵五题。台城,刘禹锡,台城六代竞豪华，结绮临春事最奢。万户千门成野草，只缘一曲后庭花。,唐
1073,金陵五题。乌衣巷,刘禹锡,朱雀桥边野草花，乌衣巷口夕阳斜。旧时王谢堂前燕，飞入寻常百姓家。,唐
1074,经檀道济故垒,刘禹锡,万里长城坏，荒营野草秋。秣陵多士女，犹唱白符鸠。,唐
1075,西塞山怀古,刘禹锡,西晋楼船下益州，金陵王气黯然收。千寻铁锁沉江底，一片降幡出石头。人世几回伤往事，山形依旧枕江流。今逢四海为家日，故垒萧萧芦荻秋。,唐
1076,发越州赴润州使院，留别鲍侍御,刘长卿,对水看山别离，孤舟日暮行迟。江南江北春草，独向金陵去时。,唐
1077,寄别朱拾遗,刘长卿,天书远召沧浪客，几度临歧病未能。江海茫茫春欲遍，行人一骑发金陵。,唐
1078,旅次丹阳郡，遇康侍御宣慰召募，兼别岑单父,刘长卿,客心暮千里，回首烟花繁。楚水渡归梦，春江连故园。羁人怀上国，骄虏窥中原。胡马暂为害，汉臣多负恩。羽书昼夜飞，海内风尘昏。双鬓日已白，孤舟心且论。绣衣从此来，汗马宣王言。忧愤激忠勇，悲欢动黎元。南徐争赴难，发卒如云屯。倚剑看太白，洗兵临海门。故人亦沧洲，少别堪伤魂。积翠下京口，归潮落山根。如何天外帆，又此波上尊。空使忆君处，莺声催泪痕。,唐
1079,曲阿对月别岑况、徐说,刘长卿,金陵已芜没，函谷复烟尘。犹见南朝月，还随上国人。白云心自远，沧海意相亲。何事须成别，汀洲欲暮春。,唐
1080,送李判官之润州行营,刘长卿,万里辞家事鼓鼙，金陵驿路楚云西。江春不肯留归客，草色青青送马蹄。,唐
1081,孙权故城下怀古，兼送友人归建业,刘长卿,雄图争割据，神器终不守。上下武昌城，长江竟何有。古来壮台榭，事往悲陵阜。寥落几家人，犹依数株柳。威灵绝想像，芜没空林薮。野径春草中，郊扉夕阳后。逢君从此去，背楚方东走。烟际指金陵，潮时过湓口。行人已何在，临水徒挥手。惆怅不能归，孤帆没云久。,唐
1082,早春赠别赵居士还江左，时长卿下第归嵩阳旧居,刘长卿,见君风尘里，意出风尘外。自有沧洲期，含情十馀载。深居凤城曲，日预龙华会。果得僧家缘，能遗俗人态。一身今已适，万物知何爱。悟法电已空，看心水无碍。且将穷妙理，兼欲寻胜概。何独谢客游，当为远公辈。放舟驰楚郭，负杖辞秦塞。目送南飞云，令人想吴会。遥思旧游处，仿佛疑相对。夜火金陵城，春烟石头濑。沧波极天末，万里明如带。一片孤客帆，飘然向青霭。楚天合江气，云色常霮雨对。隐见湖中山，相连数州内。君行意可得，全与时人背。归路随枫林，还乡念莼菜。顾予尚羁束，何幸承眄睐。素愿徒自勤，清机本难逮。累幸忝宾荐，末路逢沙汰。濩落名不成，裴回意空大。逢时虽贵达，守道甘易退。逆旅乡梦频，春风客心碎。别君日已远，离念无明晦。予亦返柴荆，山田事耕耒。,唐
1083,夜泊金陵,卢纶,圆月出高城，苍苍照水营。江中正吹笛，楼上又无更。洛下仍传箭，关西欲进兵。谁知五湖外，诸将但争名。,唐
1084,竹里馆,卢象,江南冰不闭，山泽气潜通。腊月闻山鸟，寒崖见蛰熊。柳林春半合，荻笋乱无丛。回首金陵岸，依依向北风。,唐
1085,丹阳道中寄友生,陆龟蒙,烟树绿微微，春流浸竹扉。短蓑携稚去，孤艇载鱼归。海俗芦编室，村娃练束衣。旧栽奴橘老，新刈女桑肥。锦鲤冲风掷，丝禽掠浪飞。短亭幽径入，陈庙数峰围。地废金牛暗，陵荒石兽稀。思君同一望，帆上怨余晖。,唐
1086,寒夜文宴得惊字,陆龟蒙,各将寒调触诗情，旋见微澌入砚生。霜月满庭人暂起，汀洲半夜雁初惊。三秋每为仙题想，一日多因累句倾。千里建康衰草外，含毫谁是忆昭明？,唐
1087,和过张祜处士丹阳故居,陆龟蒙,胜华通子共悲辛，荒径今为旧宅邻。一代交游非不贵，五湖风月合教贫。魂应绝地为才鬼，名与遗编在史臣。闻道平生多爱石，至今犹泣洞庭人。,唐
1088,纪梦游甘露寺（寺在京口北固山上）,陆龟蒙,昔卧嵩高云，云窗正寒夕。披裘忽生梦，似到空王宅。峨天一峰立，栏楯横半壁。级倚绿巅差，关临赤霄辟。扪虚陟孤峭，不翅千余尺。叠掌望罘罳，分明袒肩释。凌香稽首罢，嘹哓□□□。高户乘北风，声号大波白。光中目难送，定验方可觌。树细鸿蒙烟，岛疏零落碧。须臾群籁入，空水相喷激。积浪亚寒堆，呀如斗危石。跳音簇鞞鼓，溅沫交矛戟。鸟疾帆亦奔，纷纷助劲敌。思非水灵怒，即是饥龙擘。怯慑不敢前，荷襟汗沾霢。回经定僧处，泉木光相射。岩磴云族栖，柖柯露华适。逍遥得真趋，逦迤寻常迹。山腹贮孤亭，岚根四垂帟。谁题雪月句，乃是曹刘格。阆阙一枝琼，边楼数声笛。吟高矍然起，若自苍旻掷。短烛堕余花，圆蟾挂斜魄。自从神锡境，无处不登陟。忽上南徐山，心期豁而获。岂伊烦恼骨，合到清凉域。暗得胡蝶身，幽期尽相识。奈何有名氏，未列金闺籍。翻惭丱顶童，得奉真如策。云涛触风望，毫管和烟搦。聊记梦中游，留之问禅客。,唐
1089,金陵道,陆龟蒙,北雁行行直，东流澹澹春。当时六朝客，还道帝乡人。,唐
1090,景阳宫井,陆龟蒙,古堞烟埋宫井树，陈主吴姬堕泉处。舜没苍梧万里云，却不闻将二妃去。,唐
1091,送琴客之建康,陆龟蒙,蕙风杉露共泠泠，三峡寒泉漱玉清。君到南朝访遗事，柳家双锁旧知名。,唐
1092,歌（太和中复州有一老僧云是陆弟子，常讽此歌）,陆羽,不羡黄金罍，不羡白玉杯；不羡朝入省，不羡暮入台；惟羡西江水，曾向金陵城下来。,唐
1093,春望梁石头城,罗邺,柳碧桑黄破国春，残阳微雨望归人。江山不改兴亡地，冠盖自为前后尘。帆势挂风轻若翅，浪声吹岸叠如鳞。六朝无限悲愁事，欲下荒城回首频。,唐
1094,鸳鸯,罗邺,红闲碧霁瑞烟开，锦翅双飞去又回。一种鸟怜名字好，尽缘人恨别离来。暖依牛渚汀莎媚，夕宿龙池禁漏催。相对若教春女见，便须携向凤凰台。,唐
1095,北固亭东望寄默师,罗隐,高亭暮色中，往事更谁同？水谩矜天阔，山应到此穷。病怜京口酒，老怯海门风。唯有言堪解，何由见远公。,唐
1096,春日登上元石头故城,罗隐,万里伤心极目春，东南王气只逡巡。野花相笑落满地，山鸟自惊啼傍人。谩道城池须险阻，可知豪杰亦埃尘。太平寺主惟轻薄，却把三公与贼臣。,唐
1097,甘露寺看雪上周相公,罗隐,筛寒洒白乱溟濛，祷请功兼造化功。光薄乍迷京口月，影交初转海门风。细黏谢客衣裾上，轻堕梁王酒醆中。一种为祥君看取，半禳灾沴半年丰。,唐
1098,过废江宁县（王昌龄曾尉此县）,罗隐,县前水色细鳞鳞，一为夫君吊水滨。漫把文章矜后代，可知荣贵是他人。莺偷旧韵还成曲，草赖余吟尽解春。我亦有心无处说，等闲停棹似迷津。,唐
1099,寄窦泽处士二首,罗隐,兰亭醉客旧知闻，欲问平安隔海云。不是金陵钱太尉，世间谁肯更容身。鳌背楼台拂白榆，此中槎客亦踟踌。牢山道士无仙骨，却向人间作酒徒。,唐
1100,建康,罗隐,潮平远岸草侵沙，东晋衰来最可嗟。庾舅已能窥帝室，王都还是预人家。山寒老树啼风曲，泉暖枯骸动芷牙。欲起九原看一遍，秦淮声急日西斜。,唐
1101,金陵寄窦尚书,罗隐,二年岐路有西东，长忆优游楚驿中。虎帐谈高无客继，马卿官傲少人同。世危肯使依刘表，山好犹能忆谢公。此去此恩言不得，谩将闲泪对春风。,唐
1102,金陵思古,罗隐,杜秋在时花解言，杜秋死后花更繁。柔姿曼态葬何处，天红腻白愁荒原。高洞紫箫吹梦想，小窗残雨湿精魂。绮筵金缕无消息，一阵征帆过海门。,唐
1103,清溪江令公宅,罗隐,蛮笺象管夜深时，曾赋陈宫第一诗。宴罢风流人不见，废来踪迹草应知。莺怜胜事啼空巷，蝶恋馀香舞好枝。还有往年金甃井，牧童樵叟等闲窥。,唐
1104,秋日有寄,罗隐,丹青未合便回头，见尽人间事始休。只有百神朝宝镜，永无纤浪犯虚舟。曾临铁瓮虽分职，近得金陵亦偶游。东去西来人不会，上卿踪迹本玄洲。,唐
1105,台城,罗隐,水国春常在，台城夜未寒。丽华承宠渥，江令捧杯盘。宴罢明堂烂，诗成宝炬残。兵来吾有计，金井玉钩栏。,唐
1106,台城,罗隐,晚云阴映下空城，六代累累夕照明。玉井已干龙不起，金瓯虽破虎曾争。亦知霸世才难得，却是蒙尘事最平。深谷作陵山作海，茂弘流辈莫伤情。,唐
1107,途中送人东游有寄,罗隐,离骖莫惜暂逡巡，君向池阳我入秦。岁月易抛非曩日，酒杯难得是同人。路经隋苑桥灯夜，江转台城岸草春。此处故交谁见问，为言霜鬓压风尘。,唐
1108,王濬墓,罗隐,男儿未必尽英雄，但到时来即命通。若使吴都犹王气，将军何处立殊功。,唐
1109,往年进士赵能卿尝话金庭胜事，见示叙,罗隐,会稽诗客赵能卿，往岁相逢话石城。正恨故人无上寿，喜闻良宰有高情。山朝佐命层层耸，水接飞流步步清。两火一刀罹乱后，会须乘兴雪中行。,唐
1110,游江夏口,罗隐,醉别江东酒一杯，往年曾此驻尘埃。鱼听建业歌声过，水看瞿塘雪影来。黄祖不能容贱客，费祎终是负仙才。平生胆气平生恨，今日江边首懒回。,唐
1111,丹阳刺史挽词三首,骆宾王,百龄嗟倏忽，一旦向山阿。丹桂销已尽，青松哀更多。薰风虚听曲，薤露反成歌。自有藏舟处，谁怜隙驷过。恻怆恒山羽，留连棣萼篇。佳城非旧日，京兆即新阡。城郭三千岁，丘陵几万年。唯馀松柏垅，朝夕起寒烟。短歌三献曲，长夜九泉台。此室玄扃掩，何年白日开。荒郊疏古木，寒隧积陈荄。独此伤心地，松声薄暮来。,唐
1112,帝京篇,骆宾王,山河千里国，城阙九重门。不睹皇居壮，安知天子尊。皇居帝里崤函谷，鹑野龙山侯甸服。五纬连影集星躔，八水分流横地轴。秦塞重关一百二，汉家离宫三十六。桂殿。岑对玉楼，椒房窈窕连金屋。三条九陌丽城隈，万户千门平旦开。复道斜通鳷鹊观，交衢直指凤凰台。剑履南宫入，簪缨北阙来。声名冠寰宇，文物象昭回。钩陈肃兰戺，璧沼浮槐市。铜羽应风回，金茎承露起。校文天禄阁，习战昆明水。朱邸抗平台，黄扉通戚里。平台戚里带崇墉，炊金馔玉待鸣钟。小堂绮帐三千户，大道青楼十二重。宝盖雕鞍金络马，兰窗绣柱玉盘龙。绣柱璇题粉壁映，锵金鸣玉王侯盛。王侯贵人多近臣，朝游北里暮南邻。陆贾分金将宴喜，陈遵投辖正留宾。赵李经过密，萧朱交结亲。丹凤朱城白日暮，青牛绀幰红尘度。侠客珠弹垂杨道，倡妇银钩采桑路。倡家桃李自芳菲，京华游侠盛轻肥。延年女弟双凤入，罗敷使君千骑归。同心结缕带，连理织成衣。春朝桂尊尊百味，秋夜兰灯灯九微。翠幌珠帘不独映，清歌宝瑟自相依。且论三万六千是，宁知四十九年非。古来荣利若浮云，人生倚伏信难分。始见田窦相移夺，俄闻卫霍有功勋。未厌金陵气，先开石椁文。朱门无复张公子，灞亭谁畏李将军。相顾百龄皆有待，居然万化咸应改。桂枝芳气已销亡，柏梁高宴今何在。春去春来苦自驰，争名争利徒尔为。久留郎署终难遇，空扫相门谁见知。当时一旦擅豪华，自言千载长骄奢。倏忽抟风生羽翼，须臾失浪委泥沙。黄雀徒巢桂，青门遂种瓜。黄金销铄素丝变，一贵一贱交情见。红颜宿昔白头新，脱粟布衣轻故人。故人有湮沦，新知无意气。灰死韩安国，罗伤翟廷尉。已矣哉，归去来。马卿辞蜀多文藻，扬雄仕汉乏良媒。三冬自矜诚足用，十年不调几邅回。汲黯薪逾积，孙弘阁未开。谁惜长沙傅，独负洛阳才。,唐
1113,宿山庄,骆宾王,金陵一超忽，玉烛几还周。露积吴台草，风入郢门楸。林虚宿断雾，磴险挂悬流。拾青非汉策，化缁类秦裘。牵迹犹多蹇，劳生未寡尤。独此他乡梦，空山明月秋。,唐
1114,送春坊董正字浙右归觐,马戴,去觐毗陵日，秋残建业中。莎垂石城古，山阔海门空。灌木寒樯远，层波皓月同。何当复雠校，春集少阳宫。,唐
1115,送僧归金山寺,马戴,金陵山色里，蝉急向秋分。迥寺横洲岛，归僧渡水云。夕阳依岸尽，清磬隔潮闻。遥想禅林下，炉香带月焚。,唐
1116,宿扬子津，寄润州长山刘隐士,孟浩然,所思在建业，欲往大江深。日夕望京口，烟波愁我心。心驰茅山洞，目极枫树林。不见少微星，星霜劳夜吟。,唐
1117,游明禅师西山兰若,孟浩然,西山多奇状，秀出倚前楹。停午收彩翠，夕阳照分明。吾师住其下，禅坐证无生。结庐就嵌窟，剪苕通往行。谈空对樵叟，授法与山精。日暮方辞去，田园归冶城。,唐
1118,赠建业契公,孟郊,师住青山寺，清华常绕身。虽然到城郭，衣上不栖尘。,唐
1119,送司空曙之苏州,苗发,盘门吴旧地，蝉尽草秋时。归国人皆久，移家君独迟。广陵经水宿，建邺有僧期。若到西霞寺，应看江总碑。,唐
1120,江城子,欧阳炯,晚日金陵岸草平，落霞明，水无情。六代繁华，暗逐逝波声。空有姑苏台上月，如西子镜照江城。,唐
1121,道失,欧阳询,已惑孔贵嫔，又被辞人侮。花笺一何荣，七字谁曾许。不下结绮阁，空迷江令语。雕戈动地来，误杀陈后主。,唐
1122,古宫词三首,皮日休,楼殿倚明月，参差如乱峰。宫花半夜发，不待景阳钟。闲骑小步马，独绕万年枝。尽日看花足，君王自不知。玉枕寐不足，宫花空触檐。梁间燕不睡，应怪夜明帘。,唐
1123,游栖霞寺,皮日休,不见明居士，空山但寂寥。白莲吟次缺，青霭坐来销。泉冷无三伏，松枯有六朝。何时石上月，相对论逍遥。,唐
1124,怀金陵李推官僧自牧,齐己,秣陵长忆共吟游，儒释风骚道上流。莲幕少年轻谢脁，雪山真子鄙汤休。也应有作怀清苦，莫谓无心过白头。欲附别来千万意，病身初起向残秋。,唐
1125,怀金陵知旧,齐己,海门相别住荆门，六度秋光两鬓根。万象倒心难盖口，一生无事可伤魂。石头城外青山叠，北固窗前白浪翻。尽是共游题版处，有谁惆怅拂苔痕。,唐
1126,寄金陵幕中李郎中,齐己,龙门支派富才能，年少飞翔便大鹏。久待尊罍临铁瓮，又从幢节镇金陵。精神一只秋空鹤，骚雅千寻夏井冰。长忆相招宿华馆，数宵忘寝尽寒灯。,唐
1127,寄体休,齐己,南州君去为寻医，病色应除似旧时。久别莫忘庐阜约，却来须有洞庭诗。金陵往岁同窥井，岘首前秋共读碑。两处山河见兴废，相思更切卧云期。,唐
1128,寄西川惠光大师昙域,齐己,禅月有名子，相知面未曾。笔精垂壁溜，诗涩滴杉冰。蜀国从栖泊，芜城几废兴。忆归应寄梦，东北过金陵。,唐
1129,秋夕言怀寄所知,齐己,休问蒙庄材不材，孤灯影共傍寒灰。忘筌话道心甘死，候体论诗口懒开。窗外风涛连建业，梦中云水忆天台。相疏却是相知分，谁讶经年一度来。,唐
1130,送人润州寻兄弟,齐己,君话南徐去，迢迢过建康。弟兄新得信，鸿雁久离行。木落空林浪，秋残渐雪霜。闲游登北固，东望海苍苍。,唐
1131,送徐秀才之吴,齐己,吴都霸道昌，才子去观光。望阙云天近，朝宗水路长。海门收片雨，建业泊残阳。欲问淮王信，仙都即帝乡。,唐
1132,闻沈彬赴吴都请辟,齐己,长讶高眠得稳无，果随征辟起江湖。鸳鸯已列樽罍贵，鸥鹤休怀钓渚孤。白日不妨扶汉祚，清才何让赋吴都。可能更忆相寻夜，雪满诸峰火一炉。,唐
1133,夏日西霞寺书怀寄张逸人,齐己,人中林下现，名自有闲忙。建业红尘热，栖霞白石凉。倚身柽几稳，洒面瀑流香。不似高斋里，花连竹影长。,唐
1134,贻惠暹上人,齐己,经论功馀更业诗，又于难里纵天机。吴朝客见投文去，楚国僧迎著紫归。已得声名先振俗，不妨风雪更探微。金陵高忆恩门在，终挂云帆重一飞。,唐
1135,再经蒋山与诸长老夜话,齐己,远迹都如雁，南行又北回。老僧犹记得，往岁已曾来。话遍名山境，烧残黑栎灰。无因伴师往，归思在天台。,唐
1136,江宁春夜裴使君席送萧员外,钱起,花院日扶疏，江云自卷舒。主人熊轼任，归客雉门车。曙月稀星里，春烟紫禁馀。行看石头戍，记得是南徐。,唐
1137,送冷朝阳擢第后归金陵觐省,钱起,莱子昼归今始好，潘园景色夏偏浓。夕阳流水吟诗去，明月青山出竹逢。兄弟相欢初让果，乡人争贺旧登龙。佳期少别俄千里，云树愁看过几重。,唐
1138,送沈少府还江宁,钱起,远宦碧云外，此行佳兴牵。湖山入闾井，鸥鸟傍神仙。斜日背乡树，春潮迎客船。江楼新咏发，应与政声传。,唐
1139,早下江宁,钱起,暮天微雨散，凉吹片帆轻。云物高秋节，山川孤客情。霜蘋留楚水，寒雁别吴城。宿浦有归梦，愁猿莫夜鸣。,唐
1140,春恨三首,钱珝,负罪将军在北朝，秦淮芳草绿迢迢。高台爱妾魂销尽，始得丘迟为一招。久戍临洮报未归，箧香销尽别时衣。身轻愿比兰阶蝶，万里还寻塞草飞。永巷频闻小苑游，旧恩如泪亦难收。君前愿报新颜色，团扇须防白露秋。,唐
1141,与沈十九拾遗同游栖霞寺上方于亮上人院会宿二首,权德舆,摄山标胜绝，暇日谐想瞩。萦纡松路深，缭绕云岩曲。重楼回树杪，古像凿山腹。人远水木清，地深兰桂馥。层台耸金碧，绝顶摩净绿。下界诚可悲，南朝纷在目。焚香入古殿，待月出深竹。稍觉天籁清，自伤人世促。宗雷此相遇，偃放从所欲。清论松枝低，闲吟茗花熟。一生如土梗，万虑相桎梏。永愿事潜师，穷年此栖宿。偶来人境外，心赏幸随君。古殿烟霞夕，深山松桂薰。岩花点寒溜，石磴扫春云。清净诸天近，喧尘下界分。名僧康宝月，上客沈休文。共宿东林夜，清猿彻曙闻。,唐
1142,金陵杂题二首,沈彬,王气生秦四百年，晋元东渡浪花船。正惭海内皆涂地，来保江南一片天。古树著行临远岸，暮山相亚出微烟。千征万战英雄尽，落日牛羊食野田。暮潮声落草光沉，贾客来帆宿岸阴。一笛月明何处酒，满城秋色几家砧。时清曾恶桓温盛，山翠长牵谢傅心。今日到来何物在，碧烟和雨锁寒林。,唐
1143,过台城感旧,沈青箱,六代旧山川，兴亡几百年。繁华今寂寞，朝市昔喧阗。夜月琉璃水，春风卵色天。伤时与怀古，垂泪国门前。,唐
1144,五月六日，发石头城，步望前船，示舍弟兼寄侯郎,沈亚之,客子去淮阳，逶迤别梦长。水关开夜锁，雾棹起晨凉。烟月期同赏，风波勿异行。隐山曾撼橹，转濑指遥樯。蒲叶吴刀绿，筠筒楚粽香。因书报惠远，为我忆檀郎。,唐
1145,金陵怀古,司空曙,辇路江枫暗，宫庭野草春。伤心庾开府，老作北朝臣。,唐
1146,南北史感遇十首,司空图,雨淋麟阁名臣画，雪卧龙庭猛将碑。不用黄金铸侯印，尽输公子买蛾眉。汉世频封万户侯，云台空峻谢风流。江南不有名儒相，齿冷中原笑未休。天风斡海怒长鲸，永固南来百万兵。若向沧洲犹笑傲，江山虚有石头城。花迷公子玉楼恩，镜弄佳人红粉春。不信关山劳远戍，绮罗香外任行尘。兵围梁殿金瓯破，火发陈宫玉树摧。奸佞岂能惭误国，空令怀古更徘徊。行乐最宜连夜景，太平方觉有春风。千金尽把酬歌舞，犹胜三边赏战功。桃芳李艳年年发，羌管蛮弦处处多。海上应无三岛路，人间惟有一声歌。佳人自折一枝红，把唱新词曲未终。惟向眼前怜易落，不如抛掷任春风。景阳楼下花钿镜，玄武湖边锦绣旗。昔日繁华今日恨，雉媒声晚草芳时。乱后人间尽不平，秦川花木最伤情。无穷红艳红尘里，骤马分香散入营。,唐
1147,杨柳枝寿杯词十八首,司空图,乐府翻来占太平，风光无处不含情。千门万户喧歌吹，富贵人间只此声。撼晚梳空不自持，与君同折上楼时。春风还有常情处，系得人心免别离。灞亭东去彻隋堤，赠别何须醉似泥。万里往来无一事，便帆轻拂乱莺啼。台城细仗晓初移，诏赐千官禊饮时。绿帐远笼清珮响，更曛晴日上龙旗。桃源仙子不须夸，闻道惟栽一片花。何似浣纱溪畔住，绿阴相间两三家。偶然楼上卷珠帘，往往长条拂枕函。恰值小娥初学舞，拟偷金缕押春衫。池边影动散鸳鸯，更引微风乱绣床。直待玉窗尘不起，始应金雁得成行。稻畦分影向江村，憔悴经霜只半存。昨日流莺今不见，乱萤飞出照黄昏。客泪休沾汉水滨，舞腰羞杀汉宫人。狂风更与回烟帚，扫尽繁花独占春。游人莫叹易凋衰，长乐荣枯自有期。看取明年春意动，更于何处最先知。昔年行乐及芳时，一上丹梯桂一枝。笑问江头醉公子，饶君满把麹尘丝。渡头残照一行新，独自依依向北人。莫恨乡程千里远，眼中从此故乡春。絮惹轻枝雪未飘，小溪烟束带危桥。邻家女伴频攀折，不觉回身罥翠翘。处处萦空百万枝，一枝枝好更题诗。隔城远岫招行客，便与朱楼当酒旗。锦城分得映金沟，两岸年年引胜游。若似松篁须带雪，人间何处认风流。日暖津头絮已飞，看看还是送君归。莫言万绪牵愁思，缉取长绳系落晖。大堤时节近清明，霞衬烟笼绕郡城。好是梨花相映处，更胜松雪日初晴。圣主千年乐未央，御沟金翠满垂杨。年年织作升平字，高映南山献寿觞。,唐
1148,发端州初入西江,宋之问,问我将何去，清晨溯越溪。翠微悬宿雨，丹壑饮晴霓。树影捎云密，藤阴覆水低。潮回出浦驶，洲转望乡迷。人意长怀北，江行日向西。破颜看鹊喜，拭泪听猿啼。骨肉初分爱，亲朋忽解携。路遥魂欲断，身辱理能齐。畴日三山意，于兹万绪暌。金陵有仙馆，即事寻丹梯。,唐
1149,与夫同咏诗,苏检妻,楚水平如镜，周回白鸟飞。金陵几多地，一去不知归。,唐
1150,甘露寺紫薇花,孙鲂,蜀葵鄙下兼全落，菡萏清高且未开。赫日迸光飞蝶去，紫薇擎艳出林来。闻香不称从僧舍，见影尤思在酒杯。谁笑晚芳为贱劣，便饶春丽已尘埃。牵吟过夏惟忧尽，立看移时亦忘回。惆怅寓居无好地，懒能分取一枝栽。,唐
1151,后庭花,孙光宪,景阳钟动宫莺转，露凉金殿。轻飙吹起琼花绽，玉叶如剪。晚来高阁上，珠帘卷，见坠香千片。修蛾慢脸陪雕辇，后庭新宴。石城依旧空江国，故宫春色。七尺青丝芳草绿，绝世难得。玉英凋落尽，更何人识，野棠如织。只是教人添怨忆，怅望无极。,唐
1152,丹阳行,孙逖,丹阳古郡洞庭阴，落日扁舟此路寻。传是东南旧都处，金陵中断碧江深。在昔风尘起，京都乱如燬。双阙戎虏间，千门战场里。传闻一马化为龙，南渡衣冠亦愿从。石头横帝里，京口拒戎锋。青枫林下回天跸，杜若洲前转国容。都门不见河阳树，辇道唯闻建业钟。中原悠悠几千里，欲扫欃枪未云已。英雄倾夺何纷然，一盛一衰如逝川。可怜宫观重江里，金镜相传三百年。自从龙见圣人出，六合车书混为一。昔年王气今何在，并向长安就尧日。荆榛古木闭荒阡，共道繁华不复全。赤县唯馀江树月，黄图半入海人烟。暮来山水登临遍，览古愁吟泪如霰。唯有空城多白云，春风淡荡无人见。,唐
1153,陈。江令宅,孙元晏,不向南朝立谏名，旧居基在事分明。令人惆怅江中令，只作篇章过一生。,唐
1154,陈。结绮阁,孙元晏,结绮高宜眺海涯，上凌丹汉拂云霞。一千朱翠同居此，争奈恩多属丽华。,唐
1155,陈。三阁,孙元晏,三阁相通绮宴开，数千朱翠绕周回。只知断送君王醉，不道韩擒已到来。,唐
1156,陈。武帝蚌盘,孙元晏,金翠丝黄略不舒，蚌盘清宴意何如？岂知三阁繁华日，解为君王妙破除。,唐
1157,宋。乌衣巷,孙元晏,古迹荒基好叹嗟，满川吟景只烟霞。乌衣巷在何人住，回首令人忆谢家。,唐
1158,过三山寺,唐彦谦,三山江上寺，宫殿望岧峣。石径侵高树，沙滩半种苗。一僧归晚日，群鹭宿寒潮。遥听风铃语，兴亡话六朝。,唐
1159,寄友三首,唐彦谦,新酒秦淮缩项鳊，凌霄花下共流连。别来客邸空翘首，细雨春风忆往年。寒灯孤对拥青毡，牢落何如似客边。却忆花前酣后饮，醉呼明月上遥天。客里逢春一惘然，梅花落尽柳如烟。无情最恨东来雁，底事音书不肯传。,唐
1160,金陵怀古,唐彦谦,碧树凉生宿雨收，荷花荷叶满汀洲。登高有酒浑忘醉，慨古无言独倚楼。宫殿六朝遗古迹，衣冠千古漫荒丘。太平时节殊风景，山自青青水自流。,唐
1161,金陵九日,唐彦谦,野菊西风满路香，雨花台上集壶觞。九重天近瞻钟阜，五色云中望建章。绿酒莫辞今日醉，黄金难买少年狂。清歌惊起南飞雁，散作秋声送夕阳。,唐
1162,游清凉寺,唐彦谦,白云红树路纡萦，古殿长廊次第行。南望水连桃叶渡，北来山枕石头城。一尘不到心源净，万有俱空眼界清。竹院逢僧旧曾识，旋披禅衲为相迎。,唐
1163,陈宫,汪遵,椒宫荒宴竟无疑，倏忽山河尽入隋。留得后庭亡国曲，至今犹与酒家吹。,唐
1164,梁寺,汪遵,立国从来为战功，一朝何事却谈空。台城兵匝无人敌，闲卧高僧满梵宫。,唐
1165,芙蓉楼送辛渐二首,王昌龄,寒雨连天夜入湖，平明送客楚山孤。洛阳亲友如相问，一片冰心在玉壶。丹阳城南秋海阴，丹阳城北楚云深。高楼送客不能醉，寂寂寒江明月心。,唐
1166,句,王昌龄,朝荐抱良策，独倚江城楼。苍荻寒沧江，石头岸边饮。天仗森森练雪凝，身骑铁骢自臂鹰。,唐
1167,留别岑参兄弟,王昌龄,江城建业楼，山尽沧海头。副职守兹县，东南棹孤舟。长安故人宅，秣马经前秋。便以风雪暮，还为纵饮留。貂蝉七叶贵，鸿鹄万里游。何必念钟鼎，所在烹肥牛。为君啸一曲，且莫弹箜篌。徒见枯者艳，谁言直如钩。岑家双琼树，腾光难为俦。谁言青门悲，俯期吴山幽。日西石门峤，月吐金陵洲。追随探灵怪，岂不骄王侯。,唐
1168,惆怅诗十二首,王涣,八蚕薄絮鸳鸯绮，半夜佳期并枕眠。钟动红娘唤归去，对人匀泪拾金钿。李夫人病已经秋，汉武看来不举头。得所浓华销歇尽，楚魂湘血一生休。谢家池馆花笼月，萧寺房廊竹飐风。夜半酒醒凭槛立，所思多在别离中。隋师战舰欲亡陈，国破应难保此身。诀别徐郎泪如雨，镜鸾分后属何人。七夕琼筵随事陈，兼花连蒂共伤神。蜀王殿里三更月，不见骊山私语人。夜寒春病不胜怀，玉瘦花啼万事乖。薄幸檀郎断芳信，惊嗟犹梦合欢鞋。呜咽离声管吹秋，妾身今日为君休。齐奴不说平生事，忍看花枝谢玉楼。青丝一绺堕云鬟，金剪刀鸣不忍看。持谢君王寄幽怨，可能从此住人间。陈宫兴废事难期，三阁空余绿草基。狎客沦亡丽华死，他年江令独来时。晨肇重来路已迷，碧桃花谢武陵溪。仙山目断无寻处，流水潺湲日渐西。少卿降北子卿还，朔野离觞惨别颜。却到茂陵唯一恸，节毛零落鬓毛斑。梦里分明入汉宫，觉来灯背锦屏空。紫台月落关山晓，肠断君恩信画工。,唐
1169,送顾非熊秀才归丹阳,王建,江城柳色海门烟，欲到茅山始下船。知道君家当瀑布，菖蒲潭在草堂前。,唐
1170,送封太守,王维,忽解羊头削，聊驰熊首轓。扬舲发夏口，按节向吴门。帆映丹阳郭，枫攒赤岸村。百城多候吏，露冕一何尊。,唐
1171,同崔傅答贤弟,王维,洛阳才子姑苏客，桂苑殊非故乡陌。九江枫树几回青，一片扬州五湖白。扬州时有下江兵，兰陵镇前吹笛声。夜火人归富春郭，秋风鹤唳石头城。周郎陆弟为俦侣，对舞前溪歌白纻。曲几书留小史家，草堂棋赌山阴野。衣冠若话外台臣，先数夫君席上珍。更闻台阁求三语，遥想风流第一人。,唐
1172,金陵,王贞白,六代江山在，繁华古帝都。乱来城不守，战后地多芜。寒日随潮落，归帆与鸟孤。兴亡多少事，回首一长吁。,唐
1173,金陵怀古,王贞白,恃险不种德，兴亡叹数穷。石城几换主，天堑谩连空。御路叠民冢，台基聚牧童。折碑犹有字，多记晋英雄。,唐
1174,赋得暮雨，送李胄,韦应物,楚江微雨里，建业暮钟时。漠漠帆来重，冥冥鸟去迟。海门深不见，浦树远含滋。相送情无限，沾襟比散丝。,唐
1175,春日,韦庄,忽觉东风景渐迟，野梅山杏暗芳菲。落星楼上吹残角，偃月营中挂夕晖。旅梦乱随蝴蝶散，离魂渐逐杜鹃飞。红尘遮断长安陌，芳草王孙暮不归。,唐
1176,过内黄县,韦庄,相州吹角欲斜阳，匹马摇鞭宿内黄。僻县不容投刺客，野陂时遇射雕郎。云中粉堞新城垒，店后荒郊旧战场。犹指去程千万里，秣陵烟树在何乡。,唐
1177,解维,韦庄,又解征帆落照中，暮程还过秣陵东。二年辛苦烟波里，赢得风姿似钓翁。,唐
1178,金陵图,韦庄,谁谓伤心画不成，画人心逐世人情。君看六幅南朝事，老木寒云满故城。,唐
1179,陪金陵府相中堂夜宴,韦庄,满耳笙歌满眼花，满楼珠翠胜吴娃。因知海上神仙窟，只似人间富贵家。绣户夜攒红烛市，舞衣晴曳碧天霞。却愁宴罢青蛾散，杨子江头月半斜。,唐
1180,上元县（浙西作）,韦庄,南朝三十六英雄，角逐兴亡尽此中。有国有家皆是梦，为龙为虎亦成空。残花旧宅悲江令，落日青山吊谢公。止竟霸图何物在，石麟无主卧秋风。,唐
1181,台城,韦庄,江雨霏霏江草齐，六朝如梦鸟空啼。无情最是台城柳，依旧烟笼十里堤。,唐
1182,谒蒋帝庙,韦庄,建业城边蒋帝祠，素髯清骨旧风姿。江声似激秦军破，山势如匡晋祚危。残雪岭头明组练，晚霞檐外簇旌旗。金陵客路方流落，空祝回銮奠酒卮。,唐
1183,杂感,韦庄,莫悲建业荆榛满，昔日繁华是帝京。莫爱广陵台榭好，也曾芜没作荒城。鱼龙爵马皆如梦，风月烟花岂有情。行客不劳频怅望，古来朝市叹衰荣。,唐
1184,自孟津舟西上雨中作,韦庄,秋烟漠漠雨濛濛，不卷征帆任晚风。百口寄安沧海上，一身逃难绿林中。来时楚岸杨花白，去日隋堤蓼穗红。却到故园翻似客，归心迢递秣陵东。,唐
1185,金陵酬李翰林谪仙子,魏万,君抱碧海珠，我怀蓝田玉。各称希代宝，万里遥相烛。长卿慕蔺久，子猷意已深。平生风云人，暗合江海心。去秋忽乘兴，命驾来东土。谪仙游梁园，爱子在邹鲁。二处一不见，拂衣向江东。五两挂海月，扁舟随长风。南游吴越遍，高揖二千石。雪上天台山，春逢翰林伯。宣父敬项橐，林宗重黄生。一长复一少，相看如弟兄。惕然意不尽，更逐西南去。同舟入秦淮，建业龙盘处。楚歌对吴酒，借问承恩初。宫买长门赋，天迎驷马车。才高世难容，道废可推命。安石重携妓，子房空谢病。金陵百万户，六代帝王都。虎石据西江，钟山临北湖。二山信为美，王屋人相待。应为歧路多，不知岁寒在。君游早晚还，勿久风尘间。此别未远别，秋期到仙山。,唐
1186,陈宫词,温庭筠,鸡鸣人草草，香辇出宫花。妓语细腰转，马嘶金面斜。早莺随彩仗，惊雉避凝笳。淅沥湘风外，红轮映曙霞。,唐
1187,春江花月夜词,温庭筠,玉树歌阑海云黑，花庭忽作青芜国。秦淮有水水无情，还向金陵漾春色。杨家二世安九重，不御华芝嫌六龙。百幅锦帆风力满，连天展尽金芙蓉。珠翠丁星复明灭，龙头劈浪哀笳发。千里涵空澄水魂，万枝破鼻飘香雪。漏转霞高沧海西，颇黎枕上闻天鸡。蛮弦代写曲如语，一醉昏昏天下迷。四方倾动烟尘起，犹在浓香梦魂里。后主荒宫有晓莺，飞来只隔西江水。,唐
1188,春日（一作齐梁体）,温庭筠,柳岸杏花稀，梅梁乳燕飞。美人鸾镜笑，嘶马雁门归。楚宫云影薄，台城心赏违。从来千里恨，边色满戎衣。,唐
1189,鸡鸣埭曲,温庭筠,南朝天子射雉时，银河耿耿星参差。铜壶漏断梦初觉，宝马尘高人未知。鱼跃莲东荡宫沼，濛濛御柳悬栖鸟。红妆万户镜中春，碧树一声天下晓。盘踞势穷三百年，朱方杀气成愁烟。彗星拂地浪连海，战鼓渡江尘涨天。绣龙画雉填宫井，野火风驱烧九鼎。殿巢江燕砌生蒿，十二金人霜炯炯。芊绵平绿台城基，暖色春容荒古陂。宁知玉树后庭曲，留待野棠如雪枝。,唐
1190,经故翰林袁学士居,温庭筠,剑逐惊波玉委尘，谢安门下更何人。西州城外花千树，尽是羊昙醉后春。,唐
1191,台城晓朝曲,温庭筠,司马门前火千炬，阑干星斗天将曙。朱网龛鬖丞相车，晓随叠鼓朝天去。博山镜树香艹丰茸，袅袅浮航金画龙。大江敛势避辰极，两阙深严烟翠浓。,唐
1192,题丰安里王相林亭二首（公明太玄经）,温庭筠,花竹有薄埃，嘉游集上才。白蘋安石渚，红叶子云台。朱户雀罗设，黄门驭骑来。不知淮水浊，丹藕为谁开。偶到乌衣巷，含情更惘然。西州曲堤柳，东府旧池莲。星坼悲元老，云归送墨仙。谁知济川楫，今作野人船。,唐
1193,题望苑驿（东有马嵬驿西有端正树一作相思树）,温庭筠,弱柳千条杏一枝，半含春雨半垂丝。景阳寒井人难到，长乐晨钟鸟自知。花影至今通博望，树名从此号相思。分明十二楼前月，不向西陵照盛姬。,唐
1194,西州词（吴声）,温庭筠,悠悠复悠悠，昨日下西州。西州风色好，遥见武昌楼。武昌何郁郁，侬家定无匹。小妇被流黄，登楼抚瑶瑟。朱弦繁复轻，素手直凄清。一弹三四解，掩抑似含情。南楼登且望，西江广复平。艇子摇两桨，催过石头城。门前乌臼树，惨澹天将曙。鸂鶒飞复还，郎随早帆去。回头语同伴，定复负情侬。去帆不安幅，作抵使西风。他日相寻索，莫作西州客。西州人不归，春草年年碧。,唐
1195,谢公墅歌,温庭筠,朱雀航南绕香陌，谢郎东墅连春碧。鸠眠高柳日方融，绮榭飘飖紫庭客。文楸方罫花参差，心阵未成星满池。四座无喧梧竹静，金蝉玉柄俱持颐。对局含情见千里，都城已得长蛇尾。江南王气系疏襟，未许苻坚过淮水。,唐
1196,雍台歌,温庭筠,茭叶萋萋接烟曙，鸡鸣埭上梨花露。彩仗锵锵已合围，绣翎白颈遥相妒。雕尾扇张金缕高，碎铃素拂骊驹豪。绿场红迹未相接，箭发铜牙伤彩毛。麦陇桑阴小山晚，六虬归去凝笳远。城头却望几含情，青亩春芜连石苑。,唐
1197,赠知音,温庭筠,翠羽花冠碧树鸡，未明先向短墙啼。窗间谢女青蛾敛，门外萧郎白马嘶。星汉渐移庭竹影，露珠犹缀野花迷。景阳宫里钟初动，不语垂鞭上柳堤。,唐
1198,春归次金陵,吴融,春阴漠漠覆江城，南国归桡趁晚程。水上驿流初过雨，树笼堤处不离莺。迹疏冠盖兼无梦，地近乡园自有情。便被东风动离思，杨花千里雪中行。,唐
1199,过丹阳,吴融,云阳县郭半郊坰，风雨萧条万古情。山带梁朝陵路断，水连刘尹宅基平。桂枝自折思前代，藻鉴难逢耻后生。遗事满怀兼满目，不堪孤棹舣荒城。,唐
1200,金陵怀古,吴融,玉树声沉战舰收，万家冠盖入中州。只应江令偏惆怅，头白归来是客游。,唐
1201,金陵遇悟空上人（上人与故相国杨公有旧）,吴融,东阁无人事渺茫，老僧持钵过丹阳。十年栖止如何报，好与南谯剩炷香。,唐
1202,偶题,吴融,贱子曾尘国士知，登门倒屣忆当时。西州酌尽看花酒，东阁编成咏雪诗。莫道精灵无伯有，寻闻任侠报爰丝。乌衣旧宅犹能认，粉竹金松一两枝。,唐
1203,秋色,吴融,染不成乾画未销，霏霏拂拂又迢迢。曾从建业城边路，蔓草寒烟锁六朝。,唐
1204,建业怀古,吴筠,炎精既失御，宇内为三分。吴王霸荆越，建都长江滨。爰资股肱力，以静淮海民。魏后欲济师，临流遽旋军。岂惟限天堑，所忌在有人。惜哉归命侯，淫虐败前勋。衔璧入洛阳，委躬为晋臣。无何覆宗社，为尔含悲辛。俄及永嘉末，中原塞胡尘。五马浮渡江，一龙跃天津。此时成大业，实赖贤缙绅。辟土虽未远，规模亦振振。谢公佐王室，仗节扫伪秦。谁为吴兵孱，用之在有伦。荏苒宋齐末，斯须变梁陈。绵历已六代，兴亡互纷纶。在德不在险，成败良有因。高堞复于隍，广殿摧于榛。王风久泯灭，胜气犹氤氲。皇家一区域，玄化通无垠。常言宇宙泰，忽遘云雷屯。极目梁宋郊，茫茫晦妖氛。安得倚天剑，斩兹横海鳞。徘徊江山暮，感激为谁申。,唐
1205,送丹阳采访,徐安贞,郡县分南国，皇华出圣朝。为怜乡棹近，不道使车遥。旧俗吴三让，遗风汉六条。愿言除疾苦，天子听歌谣。,唐
1206,奉和宫傅相公怀旧见寄四十韵,徐铉,谢傅功成德望全，鸾台初下正萧然。抟风乍息三千里，感旧重怀四十年。西掖新官同贾马，南朝兴运似开天。文辞职业分工拙，流辈班资让后先。每愧陋容劳刻画，长惭顽石费雕镌。晨趋纶掖吟春永，夕会精庐待月圆。立马有时同草诏，联镳几处共成篇。闲歌柳叶翻新曲，醉咏桃花促绮筵。少壮况逢时世好，经过宁虑岁华迁。云龙得路须腾跃，社栎非材合弃捐。再谒湘江犹是幸，两还宣室竟何缘。已知瑕玷劳磨莹，又得官司重接连。听漏分宵趋建礼，从游同召赴甘泉。云开阊阖分台殿，风过华林度管弦。行止不离宫仗影，衣裾尝惹御炉烟。师资稷契论中礼，依止山公典小铨。多谢天波垂赤管，敢教晨景过华砖。翾飞附骥方经远，巨楫垂风遂济川。玉烛调时钧轴正，台阶平处德星悬。岩廊礼绝威容肃，布素情深友好偏。长拟营巢安大厦，忽惊操钺领中权。吴门日丽龙衔节，京口沙晴鹢画船。盖代名高方赫赫，恋恩心切更乾乾。袁安辞气忠仍恳，吴汉精诚直且专。却许丘明师纪传，更容疏广奉周旋。朱门自得施行马，厚禄何妨食万钱。密疏尚应劳献替，清谈唯见论空玄。东山妓乐供闲步，北牖风凉足晏眠。玄武湖边林隐见，五城桥下棹洄沿。曾移苑树开红药，新凿家池种白莲。不遣前驺妨野逸，别寻逋客互招延。棋枰寂静陈虚阁，诗笔沉吟劈彩笺。往事偶来春梦里，闲愁因动落花前。青云旧侣嗟谁在，白首亲情倍见怜。尽日凝思殊怅望，一章追叙信精研。韶颜莫与年争竞，世虑须凭道节宣。幸喜书生为将相，定由阴德致神仙。羊公剩有登临兴，尚子都无嫁娶牵。退象天山镇浮竞，起为霖雨润原田。从容自保君臣契，何必扁舟始是贤。,唐
1207,和方泰州见寄,徐铉,逐客凄凄重入京，旧愁新恨两难胜。云收楚塞千山雪，风结秦淮一尺冰。置醴筵空情岂尽，投湘文就思如凝。更残月落知孤坐，遥望船窗一点星。,唐
1208,和张少监舟中望蒋山,徐铉,谿路向还背，前山高复重。纷披红叶树，间断白云峰。尽日慵移棹，何年醉倚松。自知闲未得，不敢笑周颙。,唐
1209,和钟大监泛舟同游见示,徐铉,潮沟横趣北山阿，一月三游未是多。老去交亲难暂舍，闲中滋味更无过。溪桥树映行人渡，村径风飘牧竖歌。孤棹乱流偏有兴，满川晴日弄微波。,唐
1210,将过江题白沙馆,徐铉,少长在维扬，依然认故乡。金陵佳丽地，不道少风光。稍望吴台远，行登楚塞长。殷勤语江岭，归梦莫相妨。,唐
1211,景阳台怀古,徐铉,后主忘家不悔，江南异代长春。今日景阳台上，闲人何用伤神。,唐
1212,临石步港,徐铉,埼岸堕萦带，微风起细涟。绿阴三月后，倒影乱峰前。吹浪游鳞小，黏苔碎石圆。会将腰下组，换取钓鱼船。,唐
1213,秋日泛舟赋蘋花,徐铉,素艳拥行舟，清香覆碧流。远烟分的的，轻浪泛悠悠。雨歇平湖满，风凉运渎秋。今朝流咏处，即是白蘋洲。,唐
1214,送从兄赴临川幕,徐铉,梁王籍宠就东藩，还召邹枚坐兔园。今日好论天下事，昔年同受主人恩。石头城下春潮满，金柅亭边绿树繁。唯有音书慰离别，一杯相送别无言。,唐
1215,送礼部潘尚书致仕还建安,徐铉,名遂功成累复轻，鲈鱼因起旧乡情。履声初下金华省，帆影看离石首城。化剑津头寻故老，同亭会上问仙卿。冥鸿高举真难事，相送何须泪满缨。,唐
1216,宿蒋帝庙，明日游山南诸寺,徐铉,便返城闉尚未甘，更从山北到山南。花枝似雪春虽半，桂魄如眉日始三。松盖遮门寒黯黯，柳丝妨路翠毵毵。登临莫怪偏留恋，游宦多年事事谙。,唐
1217,题梁王旧园,徐铉,梁王旧馆枕潮沟，共引垂藤系小舟。树倚荒台风淅淅，草埋攲石雨修修。门前不见邹枚醉，池上时闻雁鹜愁。节士逢秋多感激，不须频向此中游。,唐
1218,宣威苗将军贬官后重经故宅,徐铉,蒋山南望近西坊，亭馆依然锁院墙。天子未尝过细柳，将军寻已戍敦煌。攲倾怪石山无色，零落圆荷水不香。为将为儒皆寂寞，门前愁杀马中郎。,唐
1219,月真歌,徐铉,扬州胜地多丽人，其间丽者名月真。月真初年十四五，能弹琵琶善歌舞。风前弱柳一枝春，花里娇莺百般语。扬州帝京多名贤，其间贤者殷德川。德川初秉纶闱笔，职近名高常罕出。花前月下或游从，一见月真如旧识。闲庭深院资贤宅，宅门严峻无凡客。垂帘偶坐唯月真，调弄琵琶郎为拍。殷郎一旦过江去，镜中懒作孤鸾舞。朝云暮雨镇相随，石头城下还相遇。二月三月江南春，满城蒙蒙起香尘。隔墙试听歌一曲，乃是资贤宅里人。绿窗绣幌天将晓，残烛依依香袅袅。离肠却恨苦多情，软障薰笼空悄悄。殷郎去冬入翰林，九霄官署转深沉。人间想望不可见，唯向月真存旧心。我惭闒茸何为者，长感余光每相假。陋巷萧条正掩扉，相携访我衡茅下。我本山人愚且贞，歌筵歌席常无情。自从一见月真后，至今赢得颠狂名。殷郎月真听我语，少壮光阴能几许。良辰美景数追随，莫教长说相思苦。,唐
1220,陈宫怨二首,许浑,风暖江城白日迟，昔人遗事后人悲。草生宫阙国无主，玉树后庭花为谁。地雄山险水悠悠，不信隋兵到石头。玉树后庭花一曲，与君同上景阳楼。,唐
1221,甘露寺感事贻同志,许浑,云蔽长安路更赊，独随渔艇老天涯。青山尽日寻黄绢，沧海经年梦绛纱。雪愤有期心自壮，报恩无处发先华。东堂旧侣勤书剑，同出膺门是一家。,唐
1222,金陵怀古,许浑,玉树歌残王气终，景阳兵合戍楼空。松楸远近千官冢，禾黍高低六代宫。石燕拂云晴亦雨，江豚吹浪夜还风。英雄一去豪华尽，唯有青山似洛中。,唐
1223,金陵阻风登延祚阁,许浑,极目皆陈迹，披图问远公。戈鋋三国后，冠盖六朝中。葛蔓交残垒，芒花没后宫。水流箫鼓绝，山在绮罗空。极浦千艘聚，高台一径通。云移吴岫雨，潮转楚江风。登阁渐漂梗，停舟忆断蓬。归期与归路，杉桂海门东。,唐
1224,陪宣城大夫崔公泛后池兼北楼宴二首,许浑,陪泛芳池醉北楼，水花繁艳照膺舟。亭台阴合树初昼，弦管韵高山欲秋。皆贺虢岩终选傅，自伤燕谷未逢邹。昔时恩遇今能否，一尉沧洲已白头。江上西来共鸟飞，剪荷浮泛似轻肥。王珣作簿公曾喜，刘表为邦客尽依。云外轩窗通早景，风前箫鼓送残晖。宛陵行乐金陵住，遥对家山未忆归。,唐
1225,送上元王明府赴任（一作送友人浙西任宰）,许浑,莫言名重懒驱鸡，六代江山碧海西。日照蒹葭明楚塞，烟分杨柳见隋堤。荒城树暗沉书浦，旧宅花连罨画溪。官满定知归未得，九重霄汉有丹梯。,唐
1226,送王总下第归丹阳,许浑,秦楼心断楚江湄，系马春风酒一卮。汴水月明东下疾，练塘花发北来迟。青芜定没安贫处，黄叶应催献赋诗。凭寄家书为回报，旧乡还有故人知。,唐
1227,送无梦道人先归甘露寺,许浑,飘飘随晚浪，杯影入鸥群。岸冻千船雪，岩阴一寺云。夜灯江北见，寒磬水西闻。鹤岭烟霞在，归期不羡君。,唐
1228,岁首怀甘露寺自省上人（上人尝有战功）,许浑,心悟觉身劳，云中弃宝刀。久闲生髀肉，多寿长眉毫。客棹春潮急，禅斋暮雪高。南濡一回首，山碧水滔滔。,唐
1229,维舟秦淮过温州李给事宅,许浑,给事为郎日，青溪醉隐衔。冰池通极浦，雪径绕高岩。珠玉砂同弃，松筠草共芟。帝图忧一失，臣节耻三缄。代有王陵戆，时无靳尚谗。定应标直笔，宁为发空函。雾黑连云栈，风狂截海帆。石梯迎雨润，沙井带潮咸。蜡屐青筇杖，篮舆白罽衫。应劳北归梦，山路正巉巉。,唐
1230,游江令旧宅,许浑,身没南朝宅已荒，邑人犹赏旧风光。芹根生叶石池浅，桐树落花金井香。带暖山蜂巢画阁，欲阴溪燕集书堂。闲愁此地更西望，潮浸台城春草长。,唐
1231,题甘露寺,许棠,丹槛拂丹霄，人寰下瞰遥。何年增造化，万古出尘嚣。地势盘三楚，江声换几朝。满栏皆异药，到顶尽飞桥。泽广方云梦，山孤数沃焦。中宵霞始散，经腊木稀凋。铎动天风度，窗明海气消。带鼙分迥堞，当日辨翻潮。鸟去沉葭菼，帆来映泬氵寥。浮生自多事，无计免回镳。,唐
1232,题丹阳陶司马厅壁,薛据,高鉴清洞彻，儒风入进难。诏书增宠命，才子益能官。门带山光晚，城临江水寒。唯馀好文客，时得咏幽兰。,唐
1233,过张祜处士丹阳故居,颜萱,忆昔为儿逐我兄，曾抛竹马拜先生。书斋已换当时主，诗壁空题故友名。岂是争权留怨敌，可怜当路尽公卿。柴扉草屋无人问，犹向荒田责地征。,唐
1234,建邺怀古,杨乘,故城故垒满江濆，尽是干戈旧苦辛。见此即须知帝力，生来便作太平人。,唐
1235,南徐春日怀古,杨乘,六代骄奢地，三春物象繁。灵湖通涨海，天堑隔中原。晓渡高帆驶，阴风巨舰翻。旌旗西日落，戈甲夏云屯。豹变资陈武，龙飞拥晋元。风流前事尽，文物旧仪存。邪侮尝移润，忠贞几度冤。兴亡山兀兀，今古水浑浑。露滴蜂偷蕊，莺啼日到轩。酒肠堆曲糵，诗思绕乾坤。愁梦全无蝶，离忧每愧萱。形骸劳大块，玉石任炎昆。出处宁由己，升沈未足言。且应中圣乐，坐起任昏昏。,唐
1236,金陵逢张乔,杨夔,殊乡会面时，辛苦两情知。有志年空过，无媒命共奇。吟余春漏急，语旧酒巡迟。天爵如堪倚，休惊鬓上丝。,唐
1237,题甘露寺,杨夔,高殿拂云霓，登临想虎溪。风匀帆影众，烟乱鸟行迷。北倚波涛阔，南窥井邑低。满城尘漠漠，隔岸草萋萋。虚阁延秋磬，澄江响暮鼙。客心还惜去，新月挂楼西。,唐
1238,春霁花萼楼南闻宫莺,杨凌,祥烟瑞气晓来轻，柳变花开共作晴。黄鸟远啼鳷鹊观，春风流出凤凰城。,唐
1239,送河中杨少府宴崔驸马宅,姚合,凤凰楼下醉醺醺，晚出东门蝉渐闻。不使乡人治驿路，却将家累宿山云。闲时采药随僧去，每月请钱共客分。县吏若非三载满，自知无计更寻君。,唐
1240,荆山独往,姚系,宿昔山水上，抱琴聊踯躅。山远去难穷，琴悲多断续。岩重丹阳树，泉咽闻阴谷。时下白云中，淹留秋水曲。秋水石栏深，潺湲如喷玉。杂芳被阴岸，坠露方消绿。恣此平生怀，独游还自足。,唐
1241,南唐升元殿基下石记（江南将亡数年前掘得此）,佚名,莫问江南事，江南事可凭。抱鸡升宝位，跨犬出金陵。子建司南位，安仁秉夜灯。东邻娇小女，骑虎渡河冰。,唐
1242,登凤凰台二首,殷尧藩,凤凰台上望长安，五色宫袍照水寒。彩笔十年留翰墨，银河一夜卧阑干。三山飞鸟江天暮，六代离宫草树残。始信人生如一梦，壮怀莫使酒杯干。梧桐叶落秋风老，人去台空凤不来。梁武台城芳草合，吴王宫殿野花开。石头城下春生水，燕子堂前雨长苔。莫问人间兴废事，百年相遇且衔杯。,唐
1243,还京口,殷尧藩,黄鹤山头雪未消，行人归计在今朝。城高铁瓮江山壮，地接金陵草木凋。北府市楼闻旧酒，南桥官柳识归桡。吏民莫见参军面，水宿风餐鬓发焦。,唐
1244,寄许浑秀才,殷尧藩,万木惊秋叶渐稀，静探造化见玄机。眼前谁悟先天理，去后还知今日非。树拥秣陵千嶂合，云开萧寺一僧归。汉廷累下征贤诏，未许严陵老钓矶。,唐
1245,金陵怀古,殷尧藩,黄道天清拥珮珂，东南王气秣陵多。江吞彭蠡来三蜀，地接昆仑带九河。凤阙晓霞红散绮，龙池春水绿生波。华夷混一归真主，端拱无为乐太和。,唐
1246,金陵上李公垂侍郎,殷尧藩,海国微茫散晓暾，郁葱佳气满乾坤。六朝空据长江险，一统今归圣代尊。西北诸峰连朔漠，东南众水合昆仑。愿从吾道禧文运，再使河清俗化淳。,唐
1247,旅行（一作金陵道中）,殷尧藩,烟树寒林半有无，野人行李更萧疏。堠长堠短逢官马，山北山南闻鹧鸪。万里关河成传舍，五更风雨忆呼卢。寂寥一点寒灯在，酒熟邻家许夜沽。,唐
1248,赋得吴都,虞世南,画野通淮泗，星躔应斗牛。玉牒宏图表，黄旗美气浮。三分开霸业，万里宅神州。高台临茂苑，飞阁跨澄流。江涛如素盖，海气似朱楼。吴趋自有乐，还似镜中游。,唐
1249,寄浙西李大夫四首,元稹,柳眼梅心渐欲春，白头西望忆何人。金陵太守曾相伴，共蹋银台一路尘。蕊珠深处少人知，网索西临太液池。浴殿晓闻天语后，步廊骑马笑相随。禁林同直话交情，无夜无曾不到明。最忆西楼人静夜，玉晨钟磬两三声。由来鹏化便图南，浙右虽雄我未甘。早渡西江好归去，莫抛舟楫滞春潭。,唐
1250,过石头城,张祜,累累墟墓葬西原，六代同归蔓草根。唯是岁华流尽处，石头城下水千痕。,唐
1251,石头城寺,张祜,山势抱烟光，重门突兀傍。连檐金像阁，半壁石龛廊。碧树丛高顶，清池占下方。徒悲宦游意，尽日老僧房。,唐
1252,题金陵渡,张祜,金陵津渡小山楼，一宿行人自可愁。潮落夜江斜月里，两三星火是瓜州。,唐
1253,春江曲,张籍,春江无云潮水平，蒲心出水凫雏鸣。长干夫婿爱远行，自染春衣缝已成。妾身生长金陵侧，去年随夫住江北。春来未到父母家，舟小风多渡不得。欲辞舅姑先问人，私向江头祭水神。,唐
1254,台城,张乔,宫殿余基长草花，景阳宫树噪村鸦。云屯雉堞依然在，空绕渔樵四五家。,唐
1255,登金陵临江驿楼,张谓,古戍依重险，高楼见五梁。山根盘驿道，河水浸城墙。庭树巢鹦鹉，园花隐麝香。忽然江浦上，忆作捕鱼郎。,唐
1256,送裴延翰下第归觐滁州,赵嘏,失意何曾恨解携，问安归去秣陵西。郡斜杨柳春风岸，山映楼台明月溪。江上诗书悬素业，日边门户倚丹梯。一枝攀折回头是，莫向清秋惜马蹄。,唐
1257,梁烛处士辞金陵，相国杜公归旧山，因以寄赠,郑谷,相庭留不得，江野有苔矶。两浙寻山遍，孤舟载鹤归。世间书读尽，云外客来稀。谏署搜贤急，应难惜布衣。,唐
1258,少华甘露寺,郑谷,石门萝径与天邻，雨桧风篁远近闻。饮涧鹿喧双派水，上楼僧蹋一梯云。孤烟薄暮关城没，远色初晴渭曲分。长欲然香来此宿，北林猿鹤旧同群。,唐
1259,送举子下第东归,郑谷,夫子道何孤，青云未得途。诗书难舍鲁，山水暂游吴。野绿梅阴重，江春浪势粗。秣陵兵役后，旧业半成芜。,唐
1260,雁,郑谷,八月悲风九月霜，蓼花红淡苇条黄。石头城下波摇影，星子湾西云间行。惊散渔家吹短笛，失群征戍锁残阳。故乡闻尔亦惆怅，何况扁舟非故乡？,唐
1261,寄金陵僧,周贺,水石致身闲自得，平云竹阁少炎蒸。斋床几减供禽食，禅径寒通照像灯。觅句当秋山落叶，临书近腊砚生冰。行登总到诸山寺，坐听蝉声满四棱。,唐
1262,送表兄东南游,周贺,山水叠层层，吾兄涉又登。挂帆春背雁，寻磬夜逢僧。雪溜悬衡岳，江云盖秣陵。评文永不忘，此说是中兴。,唐
1263,送郭秀才归金陵,周贺,夏后客堂黄叶多，又怀家国起悲歌。酒前欲别语难尽，云际相思心若何。鸟下独山秋寺磬，人随大舸晚江波。南徐旧业几时到，门掩残阳积翠萝。,唐
1264,送康绍归建业,周贺,南朝秋色满，君去意如何。帝业空城在，民田坏冢多。月圆台独上，栗绽寺频过。篱下西江阔，相思见白波。,唐
1265,与崔弇话别,周贺,归思缘平泽，幽斋夜话迟。人寻冯翊去，草向建康衰。雨雪生中路，干戈阻后期。几年方见面，应是镊苍髭。,唐
1266,题金陵栖霞寺赠月公,周繇,明家不要买山钱，施作清池种白莲。松桧老依云外地，楼台深锁洞中天。风经绝顶回疏雨，石倚危屏挂落泉。欲结茅庵伴师住，肯饶多少薜萝烟。,唐
1267,秣陵送客入京,朱放,秣陵春已至，君去学归鸿。绿水琴声切，青袍草色同。鸟喧金谷树，花满洛阳宫。日日相思处，江边杨柳风。,唐
1268,春眺扬州西上岗寄徐员外,朱长文,芜城西眺极苍流，漠漠春烟间曙楼。瓜步早潮吞建业，蒜山晴雪照扬州。隋家故事不能问，鹤在仙池期我游。,唐
1269,夺锦标（霜水明秋）,白朴,霜水明秋，霞天送晚，画出江南江北。满目山围故国，三阁余香，六朝陈迹。有庭花遗谱，惨哀音，令人嗟惜。想当时，天子无愁，自古佳人难得。惆怅龙沉宫井，石上啼痕，犹点胭脂红湿。去去天荒地老，流水无情，落花狼藉。恨青溪犹在，渺重城，烟波空碧。对西风，谁与招魂，梦里行云消息。,元
1270,沁园春（我望山形）,白朴,我望山形，虎踞龙盘，壮哉建康。忆黄旗紫盖，中兴东晋，雕栏玉砌，下逮南唐。步步金莲，朝朝琼树，宫殿吴时花草香。今何日，尚寺留萧姓，人做梅妆。长江不管兴亡，谩流尽英雄泪万行。问乌衣旧宅，谁家作主，白头老子，今日还乡。吊古愁浓，题诗人去，寂寞高楼无凤凰。斜阳外，正渔舟唱晚，一片鸣榔。,元
1271,水调歌头（苍烟拥乔木）,白朴,苍烟拥乔木，粉雉倚寒空。行人日暮回首，指点旧离宫。好在龙蟠虎踞，试问石城钟阜，形势为谁雄？慷慨一尊酒，南北几衰翁。赋朝云，歌夜月，醉春风。新亭何苦流涕，兴废古今同。朱雀桥边野草，白鹭洲边江水，遗恨几时终。唤起六朝梦，山色有无中。,元
1272,柳营曲·金陵故址,查德卿,临故国，认残碑，伤心六朝如逝水。物换星移，城是人非，今古一枰棋。南柯梦一觉初回，北邙坟三尺荒堆。四围山护绕，几处树高低。谁，曾赋黍离离？,元
1273,宿集庆寺,陈孚,半生三宿此招提，眼底交游更有谁？顾恺漫留金粟影，杜陵忍赋玉华诗。旋烹紫笋犹含箨，自摘青茶未展旗。听彻洞箫清不寐，月明正照古松枝。,元
1274,胭脂井,陈孚,泪痕滴透绿苔香，回首宫中已夕阳。万里山河天不管，只留一井属君王,元
1275,金陵晚眺,傅若金,金陵古形胜，晚望思迢遥。白日余孤塔，青山见六朝。燕迷花底巷，鸦散柳阴桥。城下秦淮水，年年自落潮。,元
1276,蟾宫曲·金陵怀古,卢挚,记当年六代豪夸，甚江令归来，玉树无花。商女歌声，台城畅望，淮水烟沙。问江左风流故家，但夕阳衰草寒鸦。隐映残霞，寥落归帆，呜咽鸣笳。,元
1277,题金陵,陆仁,丽正门当天阙高，景阳台下草萧萧。江围大地蟠三楚，石偃孤城见六朝。落日不将遗恨去，秋风能使旅魂消。忘情只有龙河柳，烟雨年年换旧条。,元
1278,拨不断,马致远,布衣中，问英雄：王图霸业成何用？禾黍高低六代宫，楸梧远近千官冢。一场恶梦！,元
1279,梧叶儿·出金陵,乔吉,尘暗埋金地，云寒树玉宫，归去也老仙翁。东北朝宗水，西南解愠风，船急似飞龙。到铁瓮城边喜落篷。,元
1280,次和清凉寺长老韵,萨都剌,缁衣送酒一壶冰，霜蒂悬香九月橙。酌酒破橙天色晚，桂花树下出银灯。,元
1281,和韵题石城峭壁,萨都剌,离宫长蓬蒿，画栋落花綵。翠华不复游，空馀石城在。马蹄踏云霞，鸟声隔烟霭。老僧喜客来，山中深似海。,元
1282,酹江月（六朝形胜）,萨都剌,六朝形胜，想绮云楼阁，翠帘如雾。声断玉箫明月底，台上凤凰飞去。天外三山，洲边一鹭，李白题诗处。锦袍安在，淋漓醉墨飞雨。遥忆王谢功名，人间富贵，散草头朝露。淡淡长空孤鸟没，落日招提铃语。古往今来，人生无定，南北行人路。浩歌一曲，莫辞别酒频注。,元
1283,满江红·金陵怀古,萨都剌,六代豪华，春去也、更无消息。空怅望，山川形胜，已非畴昔。王谢堂前双燕子，乌衣巷口曾相识。听夜深、寂寞打孤城，春潮急。思往事，愁如织。怀故国，空陈迹。但荒烟衰草，乱鸦斜日。玉树歌残秋露冷，胭脂井坏寒螀泣。到如今、只有蒋山青，秦淮碧！,元
1284,念奴娇·登石头城,萨都剌,石头城上，望天低吴楚，眼空无物。指点六朝形胜地，惟有青山如壁。蔽日旌旗，连云樯橹，白骨纷如雪。一江南北，消磨多少豪杰。寂寞避暑离宫，东风辇路，芳草年年发。落日无人松径里，鬼火高低明灭。歌舞尊前，繁华镜里，暗换青青发。伤心千古，秦淮一片明月！,元
1285,秋日登石头城,萨都剌,登临未惜马蹄遥，古寺秋高万木彫。废馆尚传陈后主，断碑犹载晋南朝。年深辇路埋花径，雨坏山墙出翠翘。六代兴亡在何许，石头依旧打寒潮。,元
1286,钟山晓行,萨都剌,楼阁笼云气，苍茫第几峰。长林万松雨，落日半山钟。石磴盘空险，僧廊落叶重。先王曾驻跸，千古说蟠龙。,元
1287,过胭脂河,陶宗仪,胭脂山头平劈破，一道长溪此中过。匠人十万斧凿功，疑是六丁天所课。危桥挂空若生成，石壁千仞开锦屏。两边罗列八九里，吴艎蜀艑西东征。四方职贡纷联络，扬子大江风浪恶。九重宵旰劳圣心，特策有司亟兴作。左通银墅右沙河，滔滔湛湛皆恩波。可怜伊昔六代时，无有及斯竟若何。老臣挟书朝帝所，拭目奇观喜欲舞。稽首作歌颂神武，磨厓镌刻昭万古。,元
1288,金陵怀避乱作,王冕,坏墙幽径草青青，何处园林是旧京？海气或生山背雨，江潮不到石头城。英雄消歇无人语，形势周遭夕照明。回首长干思无限，水风杨柳作秋声。,元
1289,金陵行送余局官,王冕,李白题诗旧游处，桃花杨柳春无数。六代衣冠委草莱，千官事业随烟雾。大江西下秦淮流，石头寂寞围荒丘。原田每每尽禾黍，青山不掩诸公羞。高楼如天酒如海，触景令人生感慨。红堕香愁燕子飞，风流王谢今安在？我欲去寻朱雀桥，淡烟落日风萧萧。交疏结绮杳无迹，但见野草生新苗。小儿纷纷竞豪纵，区区割据成何用？芙蓉水冷燕支消，千古繁华同一梦。伤今吊古如之何？头上岁月空蹉跎。君行喜有丝五紽，宦情不似诗情多。江南故事可知否？白云霙霙变苍狗。休论平生锦机手，浩歌且醉金陵酒。,元
1290,游钟山至八功德水,许谦,悠悠钟山云，朝夕碍我目。褰衣试一往，行与云相逐。驱马出东门，十里至山麓。幽人昔已亡，谁能继芳躅。猿鹤乘古林，鼪鼯啸深木。彼哉西方人，胡为擅斯谷。岂云事幽栖，政尔眩华屋。泓泉抱何德，浊热供一沃。岩回屐欲倦，小憩倚修竹。凉飔自披襟，佳兴亦云足。,元
1291,满江红·次汤碧山清溪,许有壬,木落霜清，水底见、金陵城郭。都莫问、南朝兴废，人生哀乐。载酒时时寻伴侣，倚栏处处皆楼阁。对溪云、试放醉时狂，浑如昨。沙洲外，轻鸥落，风帘下，扁舟泊。更寒波摇漾，绿蓑青箬。为向九原江总道，繁华何似今凉薄。怕素衣、京洛染缁尘，从新濯。,元
1292,水调歌头（他山一卷石）,许有壬,他山一卷石，何意效时妆。天生偶然斑驳，兰麝不能香。＊作陈家宫井，浇出后庭玉树，直使国俱亡。故邑久眢废，陈迹草茫茫。叹人间，才璇室，又阿房。丽华＊发如鉴，曾此笑相将。一旦江山瓶坠，犹欲夫妻同穴，甚矣色成荒。五色补天缺，万世仰娲皇。,元
1293,寄题新冶亭,虞集,窈窕冶亭暮，萧条江南秋。泛览山河外，张乐凤凰丘。公子飞翠盖，美人回彩舟。从兹至黄发，乐哉以忘忧。,元
1294,落梅风·客金陵,张可久,台城路，故国都，湿胭脂井痕香污。后庭不知谁是主？乱蛩吟野花玉树。,元
1295,秦淮晚眺,张可久,赤栏桥下莫潮空，远火疏舂暗霭中。星月半天分落照，断云千里附归风。严城鼓角秋声早，故国山川王气终。莫讶时来一长望，越吟荆赋思无穷。,元
1296,湘妃怨·次韵金陵怀古,张可久,朝朝琼树后庭花，步步金莲潘丽华，龙蟠虎踞山如画。伤心诗句多，危城落日寒鸦。凤不至空台上，燕飞来百姓家，恨满天涯。,元
1297,醉太平·怀古,张可久,翩翩野舟，泛泛沙鸥。登临不尽古今愁，白云去留。凤凰台上青山旧，秋千墙里垂杨瘦，琵琶亭畔野花秋。长江自流。,元
1298,怀金陵,张翥,昔年曾上凤凰台，二水三山眼界开。六代繁华春草歇，千年兴废暮潮哀。灯窗禅坐时联句，山馆仙游几引杯。最是令人愁绝处，夕阳双燕自归来。,元
1299,台城,张翥,运尽黄旗晋祚开，天星俄复坼三台。方惊掘地双鹅起，已见浮江五马来。草暗离宫碑仆土，雨残战地骨生苔。当时一掬新亭泪，犹带寒潮日暮回。,元
1300,冶城,张翥,此地先皇驻六龙，鼎成龙去杳无踪。御床罗帕尘空暗，辇道朱门草已空。题榜侍臣留帝敕，筑亭真士记天容。自怜不及窥弓剑，愁绝寒城响暮钟。,元
